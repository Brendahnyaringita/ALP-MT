10  Awo Abafirisuuti ne balwana ne Isirayiri; abasajja Abayisirayiri ne badduka Abafirisuuti, era bangi battirwa ku Lusozi Girubowa.
2  Abafirisuuti ne basemberera Sawulo ne batabani be, era Abafirisuuti ne batta Yonasaani ne Abinadaabu ne Malukisuwa, batabani ba Sawulo.
3  Olutalo ne luzitoowerera nnyo Sawulo; abalasi b’obusaale ne bamulaba ne bamutuusaako ebisago.
4  Sawulo n’agamba oyo eyamusituliranga eby’okulwanyisa nti: “Sowolayo ekitala kyo onfumite, abasajja abo abatali bakomole baleme kujja bantulugunye.” Naye oyo eyamusituliranga eby’okulwanyisa n’agaana kubanga yali atidde nnyo. Awo Sawulo n’akwata ekitala n’akigwako.
5  Oyo eyasitulanga eby’okulwanyisa bya Sawulo bwe yalaba nga Sawulo afudde, naye n’agwa ku kitala kye n’afa.
6  Bw’atyo Sawulo n’afa ne batabani be basatu, era n’ab’omu nnyumba ye bonna abaali naye.
7  Abantu ba Isirayiri bonna abaali mu kiwonvu bwe baalaba ng’abalwanyi bonna badduse era nga Sawulo ne batabani be bafudde, ne bava mu bibuga byabwe ne badduka; Abafirisuuti ne bajja ne babibeeramu.
8  Ku lunaku olwaddako, Abafirisuuti bwe baagenda okunyaga ebintu by’abo abaali battiddwa, ne basanga omulambo gwa Sawulo n’egya batabani be ku Lusozi Girubowa.
9  Ne bamwambula ne bamutemako omutwe, ne batwala n’ebyambalo bye eby’olutalo, era ne baweereza obubaka mu nsi y’Abafirisuuti yonna okutegeeza ebifaananyi byabwe n’abantu amawulire ago.
10  Ne bateeka ebyambalo bye eby’olutalo mu nnyumba ya katonda waabwe, era ne basiba omutwe gwe mu nnyumba ya Dagoni.
11  Abo bonna abaali babeera e Yabesi mu Gireyaadi bwe baawulira ebyo byonna Abafirisuuti bye baali bakoze Sawulo,
12  abalwanyi bonna ne basituka ne bagenda ne baggyayo omulambo gwa Sawulo n’emirambo gya batabani be, ne bagitwala e Yabesi ne baziika amagumba gaabwe wansi w’omuti omunene mu Yabesi, era ne basiiba okumala ennaku musanvu.
13  Bw’atyo Sawulo n’afa olw’obutaba mwesigwa eri Yakuwa, kubanga teyagondera kigambo kya Yakuwa era yeebuuza ne ku mulubaale
14  mu kifo ky’okwebuuza ku Yakuwa. Katonda kyeyava amutta, obwakabaka n’abuwa Dawudi mutabani wa Yese.
4  Abaana ba Yuda be bano: Pereezi, Kezulooni, Kalumi, Kuli, ne Sobali.
2  Leyaya mutabani wa Sobali yazaala Yakasi, Yakasi n’azaala Akumayi ne Lakadi. Ezo ze mpya z’Abazolasi.
3  Bano be baana ba kitaawe wa Etamu: Yezuleeri, Isuma, Idubasi, (mwannyinaabwe yali Kazzereruponi),
4  Penuweri yazaala Gedoli. Ate Ezeri yazaala Kusa. Abo be baali abaana ba Kuli omubereberye wa Efulaasi; Kuli ye kitaawe wa Besirekemu.
5  Asukuli kitaawe wa Tekowa yalina abakazi babiri, Keera ne Naala.
6  Naala yamuzaalira Akuzzamu, Keferi, Temeni, ne Kaakasutali. Abo be baali abaana ba Naala.
7  Abaana ba Keera be bano: Zeresi, Izukali, ne Esunani.
8  Koozi yazaala Anubu ne Zobeba n’ab’empya za Akalukeri mutabani wa Kalumu.
9  Yabezi yali wa kitiibwa okusinga baganda be; nnyina ye yamutuuma erinnya Yabezi, ng’agamba nti: “Mmuzaalidde mu bulumi.”
10  Yabezi yakoowoola Katonda wa Isirayiri, n’agamba nti: “Singa nno ompa omukisa n’ogaziya ekitundu kyange era omukono gwo ne guba nange, n’onkuuma ne situukibwako kabi!” Bw’atyo Katonda n’amuwa kye yasaba.
11  Kerubu muganda wa Suwa yazaala Mekiri kitaawe wa Esutoni.
12  Esutoni yazaala Besu-lafa, Paseya, ne Tekina kitaawe wa Iru-nakasi. Abo be baali abasajja b’e Leka.
13  Abaana ba Kenazi be bano: Osuniyeri ne Seraya; omwana wa Osuniyeri yali Kasasi.
14  Myonosaayi yazaala Ofula. Seraya yazaala Yowaabu kitaawe w’abantu b’e Gekalasimu abaali bakola emirimu gy’emikono.
15  Abaana ba Kalebu mutabani wa Yefune be bano: Iru, Ela, ne Naamu; omwana wa Ela yali Kenazi.
16  Abaana ba Yekalereri be bano: Zifu, Zifa, Tiriya, ne Asaleri.
17  Abaana ba Ezula be bano: Yeseri, Meredi, Eferi, ne Yaloni; mukazi we yazaala Miriyamu, Sammayi, ne Isuba kitaawe wa Esutemowa.
18  (Mukazi wa Meredi Omuyudaaya yazaala Yeredi kitaawe wa Gedoli ne Keberi kitaawe wa Soko ne Yekusiyeri kitaawe wa Zanowa.) Bano be baali abaana ba Bisiya muwala wa Falaawo Meredi gwe yawasa.
19  Abaana ba mukazi wa Kodiya mwannyina wa Nakamu be bano: kitaawe wa Keyira Omugalumi ne Esutemowa Omumaakasi.
20  Abaana ba Simoni be bano: Amunoni ne Linna ne Beni-kanani ne Tironi. Abaana ba Isi be bano: Zokesi ne Beni-zokesi.
21  Abaana ba Seera mutabani wa Yuda be bano: Eli kitaawe wa Leka ne Laada kitaawe wa Malesa n’ab’empya z’abakozi b’engoye ennungi ab’ennyumba ya Asubeya;
22  ne Yokimu n’abasajja b’e Kozeba ne Yowaasi ne Salafu, abaawasa abakazi Abamowaabu, ne Yasubirekemu. Bino byaggibwa mu biwandiiko eby’edda.
23  Abo baali babumbi abaabeeranga mu Netayimu ne mu Gedera. Baabeeranga eyo nga bakolera kabaka.
24  Abaana ba Simiyoni be bano: Nemweri, Yamini, Yalibu, Zeera, ne Sawuli.
25  Sawuli yazaala Salumu, Salumu n’azaala Mibusamu, Mibusamu n’azaala Misuma.
26  Abaana ba Misuma be bano: Kammweri. Kammweri yazaala Zakkuli, Zakkuli n’azaala Simeeyi.
27  Simeeyi yalina abaana ab’obulenzi 16 n’ab’obuwala 6; naye baganda be tebaazaala baana bangi, era tewali luggya lwabwe na lumu lwalina baana bangi ng’abaana ba Yuda.
28  Baabeeranga mu Beeru-seba ne mu Molada ne mu Kazalu-suwali
29  ne mu Biruka ne mu Ezemu ne mu Toladi
30  ne mu Besweri ne mu Koluma ne mu Zikulagi
31  ne mu Besu-malukabosi ne mu Kazalu-susimu ne mu Besu-biri ne mu Saalayimu. Ebyo bye byali ebibuga byabwe okutuukira ddala mu kiseera ky’obufuzi bwa Dawudi.
32  Ebifo bye baabeerangamu bye bino: Etamu, Ayini, Limmoni, Tokeni, ne Asani, ebibuga bitaano,
33  awamu n’ebyalo byabwe ebyali byetoolodde ebibuga ebyo ebyali bituukira ddala e Bbaali. Ezo ze nkalala z’obuzaale bwabwe era n’ebifo mwe baabeeranga.
34  Bazzukulu ba Simiyoni abalala be bano: Mesobabu, Yamuleki, ne Yosa mutabani wa Amaziya,
35  ne Yoweeri ne Yeeku mutabani wa Yosibiya mutabani wa Seraya mutabani wa Asiyeri,
36  ne Eriwenayi ne Yaakoba ne Yesokaya ne Asaya ne Adyeri ne Yesimiyeri ne Benaya,
37  ne Ziza mutabani wa Sifi mutabani wa Aloni mutabani wa Yedaya mutabani wa Simuli mutabani wa Semaaya.
38  Abo abamenyeddwa amannya baali baami mu mpya zaabwe, era ennyumba za bajjajjaabwe zeeyongera okwala.
39  Baagenda awayingirirwa e Gedoli, ku luuyi lw’ebuvanjuba w’ekiwonvu nga banoonyeza ebisolo byabwe omuddo.
40  Oluvannyuma baazuula awaali omuddo omugimu era omulungi, era n’ensi yali ngazi, ng’erimu emirembe era ng’etebenkedde. Abantu abaagibeerangamu mu biseera eby’edda baali Bakaamu.
41  Mu nnaku za Keezeekiya kabaka wa Yuda, abo abaawandiikibwa amannya baagenda ne basaanyaawo weema z’Abakaamu era n’Abamewuni abaali babeerayo. Baabasaanyizaawo ddala nga bwe kyeyoleka ne leero, ne badda mu kifo kyabwe kubanga waaliyo omuddo ogw’okuliisa ebisibo byabwe.
42  Waliwo abamu ku Basimiyoni, abasajja 500, abaagenda ku lusozi Seyiri, nga bakulembeddwa Peratiya ne Neyaliya ne Lefaya ne Wuziyeeri, batabani ba Isi.
43  Batta Abamaleki abaali bawonyeewo, era eyo gye babeera n’okutuusa leero.
26  Bino bye byali ebibinja by’abakuumi b’oku miryango: ku Bakoola, Meseremiya mutabani wa Kore ow’oku baana ba Asafu.
2  Meseremiya yalina abaana ab’obulenzi bano: omubereberye Zekkaliya, ow’okubiri Yediyayeri, ow’okusatu Zebadiya, ow’okuna Yasuniyeri,
3  ow’okutaano Eramu, ow’omukaaga Yekokanani, n’ow’omusanvu Eriyekowenayi.
4  Obedi-edomu yalina abaana ab’obulenzi bano: omubereberye Semaaya, ow’okubiri Yekozabadi, ow’okusatu Yowa, ow’okuna Sakali, ow’okutaano Nesaneeri,
5  ow’omukaaga Ammiyeri, ow’omusanvu Isakaali, n’ow’omunaana Pewulesayi; kubanga Katonda yali amuwadde omukisa.
6  Semaaya mutabani we yazaala abaana ab’obulenzi, abasajja abaalina obusobozi era abaali ab’amaanyi, era baafuuka bakulu mu nnyumba ya kitaabwe.
7  Bano be batabani ba Semaaya: Osuni, Lefayeri, Obedi, ne Eruzabadi; era baganda be, Eriku ne Semakiya, nabo baali basajja abaalina obusobozi.
8  Abo bonna baali batabani ba Obedi-edomu; bo ne batabani baabwe ne baganda baabwe baali basajja abaalina obusobozi era nga balina ebisaanyizo okuweereza; baali 62, nga ba Obedi-edomu.
9  Ne Meseremiya yalina abaana ab’obulenzi ne baganda be, abasajja 18 abaalina obusobozi.
10  Ne Kosa ow’oku baana ba Merali yalina abaana ab’obulenzi. Simuli ye yali omukulu; wadde nga si ye yali omubereberye kitaawe yamulonda okuba omukulu;
11  ow’okubiri yali Kirukiya, ow’okusatu Tebaliya, n’ow’okuna Zekkaliya. Abaana ba Kosa bonna ne baganda be baali 13.
12  Mu bibinja bino eby’abakuumi b’oku miryango, abakulu ne baganda baabwe, bonna baalina emirimu egy’okukola; baalina okuweerezanga ku nnyumba ya Yakuwa.
13  Awo bonna ab’empya entono n’ab’empya ennene ne bakubira emiryango egy’enjawulo obululu ng’ennyumba za bakitaabwe bwe zaali.
14  Akalulu ak’ebuvanjuba kaagwa ku Seremiya. Zekkaliya mutabani we eyali omuteesa ow’amagezi naye baamukubira akalulu era akalulu ke kaagwa bukiikakkono.
15  Aka Obedi-edomu kaagwa bukiikaddyo, ate batabani be bo baaweebwa materekero.
16  Aka Suppimu ne Kosa kaagwa bugwanjuba okumpi n’Omulyango Salekesi ku luguudo olwambuka; era ebibinja by’abakuumi byali bitunuuliganye;
17  ebuvanjuba waabeerangayo Abaleevi mukaaga; ebukiikakkono bana buli lunaku; ebukiikaddyo bana buli lunaku; ku materekero babiri babiri;
18  awayingirirwa awasereke ku luuyi olw’ebugwanjuba waabangawo bana ku luguudo, ate awayingirirwa awasereke babiri.
19  Ebyo bye byali ebibinja by’abakuumi b’oku miryango eby’abaana b’Abakoola n’abaana b’Abamerali.
20  Ku Baleevi, Akiya ye yali akulira amawanika g’omu nnyumba ya Katonda ow’amazima n’ag’ebintu ebyatukuzibwa.
21  Ku baana ba Ladani, abaana b’Omugerusoni owa Ladani, abakulu b’ennyumba za bakitaabwe eza Ladani Omugerusoni, waaliwo Yekyeri
22  ne batabani ba Yekyeri, Zesamu ne Yoweeri muganda we. Be baali bakulira amawanika g’omu nnyumba ya Yakuwa.
23  Ku Bamulaamu, ku Bayizukali, ku Bakebbulooni, ne ku Bawuziyeeri,
24  Sebuweri omwana wa Gerusomu mutabani wa Musa ye yali akulira amaterekero.
25  Baganda be, bazzukulu ba Eriyeza be bano: Lekabiya, Yesukaya, Yolaamu, Zikuli, ne Seromosi.
26  Seromosi ono ne baganda be be baali bakulira amawanika gonna ag’ebintu ebyatukuzibwa, Kabaka Dawudi n’abakulu b’ennyumba za bakitaabwe n’abaami abaali bakulira enkumi n’abaali bakulira ebikumi n’abakulu b’amagye bye baatukuza.
27  Ku munyago ogwaggibwanga mu ntalo, kwe baatoolanga ebintu ne babitukuza bikozesebwe mu kulabirira ennyumba ya Yakuwa;
28  era ne byonna Samwiri omulabi ne Sawulo mutabani wa Kiisi ne Abuneeri mutabani wa Neeri ne Yowaabu mutabani wa Zeruyiya bye baatukuza. Ekintu kyonna omuntu yenna kye yatukuzanga, Seromisi ne baganda be be baakirinangako obuvunaanyizibwa.
29  Ku Bayizukali, Kenaniya ne batabani be baaweebwa emirimu egitaali gya mu nnyumba ya Katonda, nga baweereza ng’abaami era ng’abalamuzi ba Isirayiri.
30  Ku Bakebbulooni, Kasukabiya ne baganda be, abasajja 1,700 abaalina obusobozi, be baali balabirira Isirayiri mu mirimu gyonna egya Yakuwa n’egya kabaka mu kitundu ekiri ebugwanjuba wa Yoludaani.
31  Ku Bakebbulooni, Yeriya ye yali omukulu w’Abakebbulooni okusinziira ku nnyiriri z’obuzaale ez’ennyumba za bakitaabwe. Mu mwaka ogw’amakumi ana ogw’obufuzi bwa Dawudi, baanoonya mu Bakebbulooni abasajja ab’amaanyi, abaalina obusobozi, era abasajja abo ne bazuulibwa mu Yazeri, mu kitundu ky’e Gireyaadi.
32  Baganda be abasajja abaalina obusobozi baali 2,700 nga bakulu ba nnyumba za bakitaabwe. Kabaka Dawudi yabawa obuvunaanyizibwa ku Balewubeeni ne ku Bagaadi ne ku kitundu ekimu eky’okubiri eky’ekika ky’Abamanase, ku bikwata ku nsonga zonna eza Katonda ow’amazima n’eza kabaka.
11  Nga wayiseewo ekiseera, Abayisirayiri bonna baakuŋŋaana ne bagenda eri Dawudi e Kebbulooni ne bamugamba nti: “Laba! Tuli ggumba lyo era tuli mubiri gwo.
2  Mu kiseera Sawulo we yabeerera kabaka, ggwe wakulemberanga Isirayiri mu ntalo zaayo; era Yakuwa Katonda wo yakugamba nti: ‘Ojja kulunda abantu bange Isirayiri, era ojja okubeera mukulembeze w’abantu bange Isirayiri.’”
3  Awo abakadde bonna aba Isirayiri ne bagenda eri kabaka e Kebbulooni, Dawudi n’akola nabo endagaano e Kebbulooni mu maaso ga Yakuwa; oluvannyuma ne bafuka amafuta ku Dawudi okuba kabaka wa Isirayiri nga Yakuwa bwe yagamba ng’ayita mu Samwiri.
4  Oluvannyuma Dawudi ne Isirayiri yonna ne bagenda e Yerusaalemi, kwe kugamba, e Yebusi, Abayebusi gye baabeeranga.
5  Abantu b’omu Yebusi ne banyoomoola Dawudi ne bamugamba nti: “Muno toliyingiramu!” Naye Dawudi n’awamba ekigo kya Sayuuni, kaakano ekiyitibwa Ekibuga kya Dawudi.
6  Dawudi n’agamba nti: “Oyo yenna anaasooka okulumba Abayebusi ajja kufuuka mukulu era mwami.” Yowaabu mutabani wa Zeruyiya ye yasooka okwambuka, bw’atyo n’afuuka omukulu.
7  Awo Dawudi n’atandika okubeera mu kigo. Eyo ye nsonga lwaki baakituuma Ekibuga kya Dawudi.
8  N’atandika okuzimba ekibuga okwetooloola wonna, okuviira ddala ku Kifunvu; Yowaabu n’addamu okuzimba ebitundu by’ekibuga ebyali bisigaddewo.
9  Bw’atyo Dawudi n’agenda nga yeeyongera okuba ow’amaanyi, era Yakuwa ow’eggye yali wamu naye.
10  Bano be baali bakulira abalwanyi ba Dawudi ab’amaanyi abaamuwagira ennyo mu bwakabaka bwe, awamu n’Abayisirayiri bonna. Bonna baayamba mu kumufuula kabaka nga Yakuwa bwe yali asuubizza Isirayiri.
11  Luno lwe lukalala lw’amannya g’abalwanyi ba Dawudi ab’amaanyi: Yasobeyamu mutabani w’Omukamoni eyali omukulu w’abasatu. Lumu yatta abasajja 300 ng’akozesa effumu lye.
12  Eyali amuddirira yali Eriyazaali mutabani wa Dodo Omwakoki. Yali omu ku balwanyi abasatu abazira.
13  Ye yali ne Dawudi e Pasu-dammimu Abafirisuuti gye baali bakuŋŋaanidde okulwana. Waaliyo omusiri gwa ssayiri, era abantu baali badduse olw’Abafirisuuti.
14  Kyokka ye Samma yayimirira wakati mu musiri n’agutaakiriza, n’atta Abafirisuuti, bw’atyo Yakuwa n’awa abantu be obuwanguzi obw’amaanyi.
15  Abasatu ku bakulu 30 baaserengeta ku lwazi eri Dawudi, mu mpuku y’e Adulamu, ng’eggye ly’Abafirisuuti lisiisidde mu Kiwonvu ky’Abaleefa.
16  Mu kiseera ekyo Dawudi yali mu kifo ekizibu okutuukamu, ng’enkambi y’Abafirisuuti eri mu Besirekemu.
17  Dawudi n’agamba nti: “Mpulira njoya okunywa ku mazzi g’omu luzzi oluli ku mulyango gwa Besirekemu!”
18  Awo abasatu abo ne bawaguza ne bayingira mu lusiisira lw’Abafirisuuti ne basena amazzi mu luzzi olwali ku mulyango gwa Besirekemu ne bagaleetera Dawudi; naye Dawudi n’agaana okuganywa, wabula n’agafuka eri Yakuwa.
19  N’agamba nti: “Kikafuuwe nze okukola kino, kubanga nzisaamu Katonda ekitiibwa! Ddala nnywe omusaayi gw’abasajja bano abatadde obulamu bwabwe mu kabi? Kubanga batadde obulamu bwabwe mu kabi okusobola okuleeta amazzi gano.” Bw’atyo n’agaana okuganywa. Ebyo bye bintu abalwanyi be abasatu abazira bye baakola.
20  Abisaayi muganda wa Yowaabu ye yali omukulu w’abasatu abalala; yatta abasajja 300 ng’akozesa effumu lye, era naye yali mwatiikirivu ng’abasatu.
21  Ku basatu abo abalala ye yali asinga ekitiibwa era ye yali omukulu waabwe, naye teyatuuka ku ssa ly’abasatu abasooka.
22  Benaya mutabani wa Yekoyaada yali musajja muzira, eyakola ebintu eby’obuzira bingi mu Kabuzeeri. Yatta batabani ba Aliyeri ow’e Mowaabu ababiri, era lumu yakka mu kinnya mu kiseera eky’omuzira, n’atta empologoma.
23  Ate era yatta omusajja Omumisiri eyali omuwagguufu ennyo, ng’obuwanvu aweza emikono etaano. Wadde gw’Omumisiri oyo yali akutte effumu eryalinga omuti ogulukirwako engoye, Benaya yagenda gy’ali ng’alina muggo, n’asika effumu mu mukono gwe n’alimuttisa.
24  Ebyo bye bintu Benaya mutabani wa Yekoyaada bye yakola, era yali mwatiikirivu ng’abalwanyi bali abasatu abazira.
25  Wadde nga yali wa kitiibwa n’okusinga amakumi asatu, teyatuuka ku ssa ly’abasatu bali. Kyokka Dawudi yamulonda okukulira abakuumi be.
26  Abalwanyi abazira abaali mu magye be bano: Asakeri muganda wa Yowaabu, Erukanani mutabani wa Dodo ow’e Besirekemu,
27  Sammosi Omukalooli, Kerezi Omuperoni,
28  Ira mutabani wa Ikkesi Omutekowa, Abi-yezeri Omwanasosi,
29  Sibbekayi Omukusa, Irayi Omwakoki,
30  Makalayi Omunetofa, Keredi mutabani wa Bbaana Omunetofa,
31  Isayi mutabani wa Libayi ow’e Gibeya eky’Ababenyamini, Benaya Omupirasoni,
32  Kulayi ow’omu biwonvu by’e Gaasi, Abiyeeri Omwaluba,
33  Azumavesi Omubakalumi, Eriyaba Omusaaluboni,
34  batabani ba Kasemu Omugizoni, Yonasaani mutabani wa Sage Omukalali,
35  Akiyamu mutabani wa Sakali Omukalali, Erifali mutabani wa Wuli,
36  Keferi Omumekera, Akiya Omuperoni,
37  Kezulo Omukalumeeri, Naalayi mutabani wa Ezubayi,
38  Yoweeri muganda wa Nasani, Mibukali mutabani wa Kaguli,
39  Zereki Omwamoni, Nakalayi Omubeerosi eyasitulanga eby’okulwanyisa bya Yowaabu mutabani wa Zeruyiya,
40  Ira Omuyisuli, Galebu Omuyisuli,
41  Uliya Omukiiti, Zabadi mutabani wa Alayi,
42  Adina mutabani wa Siza Omulewubeeni, eyali akulira Abalewubeeni, era yali wamu n’abalala 30;
43  Kanani mutabani wa Maaka, Yosafati Omumisuni,
44  Uzziya Omwasuteraasi, Sama ne Yeyeri batabani ba Kosamu Omwaloweri,
45  Yediyayeri mutabani wa Simuli ne Yoka muganda we Omutiizi,
46  Eryeri Omumakavi, Yeribayi ne Yosaviya batabani ba Erunaamu, ne Isuma Omumowaabu;
47  Eryeri, Obedi, ne Yaasiyeri Omumezoba.
8  Benyamini yazaala Bera, omwana we omubereberye, ow’okubiri Asuberi, ow’okusatu Akala,
2  ow’okuna Noka, n’ow’okutaano Lafa.
3  Bano be baana Bera be yazaala: Addali, Gera, Abikudi,
4  Abisuwa, Naamani, Akowa,
5  Gera, Sefufaani, ne Kulamu.
6  Bano be baana ba Ekudi, abakulu b’ennyumba za bakitaabwe b’abo abaabeeranga mu Geba, abaatwalibwa mu buwaŋŋanguse e Manakasi.
7  Naamani ne Akiya ne Gera—ono ye yabatwala mu buwaŋŋanguse, era ye yazaala Uzza ne Akikudi.
8  Sakalayimu yazaala abaana mu nsi ya Mowaabu ng’amaze okubagoba. Kusimu ne Bbaala be baali bakazi be.
9  Kodesi mukazi we yamuzaalira Yobabu, Zibiya, Mesa, Malukamu,
10  Yewuzi, Sakiya, ne Miruma. Abo be baana be, abakulu b’ennyumba za bakitaabwe.
11  Kusimu yamuzaalira Abitubu ne Erupaali.
12  Abaana ba Erupaali be bano: Eberi, Misamu, Semedi (eyazimba Ono ne Loodi n’obubuga obukyetoolodde),
13  Beriya, ne Seema. Abo be bakulu b’ennyumba za bakitaabwe b’abo abaabeeranga mu Ayalooni. Abo be baagoba abatuuze b’e Gaasi.
14  Era waaliwo Akiyo, ne Sasaki, ne Yeremosi,
15  ne Zebadiya, ne Aladi, ne Ederi,
16  ne Mikayiri, ne Isupa, ne Yoka, abaana ba Beriya;
17  ne Zebadiya, ne Mesulamu, ne Kizuki, ne Keberi,
18  ne Isumerayi, ne Izuliya, ne Yobabu, abaana ba Erupaali;
19  ne Yakimu, ne Zikuli, ne Zabudi,
20  ne Eryenayi, ne Ziresayi, ne Eryeri,
21  ne Adaya, ne Beraya, ne Simulasi, abaana ba Simeeyi;
22  ne Isupani, ne Eberi, ne Eryeri,
23  ne Abudoni, ne Zikuli, ne Kanani,
24  ne Kananiya, ne Eramu, ne Anusosiya,
25  ne Ifudeya, ne Penuweri, abaana ba Sasaki;
26  ne Samuserayi, ne Sekaliya, ne Asaliya,
27  ne Yaalesiya, ne Eriya, ne Zikuli, abaana ba Yerokamu.
28  Abo be baali abakulu b’ennyumba za bakitaabwe ng’obuzaale bwabwe bwe bwali. Be baabeeranga mu Yerusaalemi.
29  Yeyeri kitaawe wa Gibiyoni yabeeranga mu Gibiyoni, era mukazi we yali ayitibwa Maaka.
30  Omwana we omubereberye yali ayitibwa Abudoni; ne kuddako Zuuli, Kiisi, Bbaali, Nadabu,
31  Gedoli, Akiyo, ne Zekeeri.
32  Mikuloosi yazaala Simeya. Abo bonna baabeeranga ne baganda baabwe mu Yerusaalemi okumpi ne baganda baabwe abalala.
33  Neeri yazaala Kiisi, Kiisi n’azaala Sawulo, Sawulo n’azaala Yonasaani ne Malukisuwa ne Abinadaabu ne Esubbaali.
34  Omwana wa Yonasaani yali ayitibwa Meribu-bbaali. Meribu-bbaali yazaala Mikka.
35  Abaana ba Mikka be bano: Pisoni, Mereki, Taleya, ne Akazi.
36  Akazi yazaala Yekoyaada, Yekoyaada n’azaala Alemesi ne Azumavesi ne Zimuli, Zimuli n’azaala Moza.
37  Moza yazaala Bineya, Bineya n’azaala Lafa, Lafa n’azaala Ereyaasa, Ereyaasa n’azaala Azeri.
38  Azeri yalina abaana mukaaga, era gano ge mannya gaabwe: Azulikamu, Bokeru, Isimayiri, Seyaliya, Obadiya, ne Kanani. Abo bonna baali baana ba Azeri.
39  Abaana ba Eseki muganda we be bano: omubereberye yali Ulamu, ow’okubiri Yewusi, n’ow’okusatu Erifereti.
40  Abaana ba Ulamu baali balwanyi ba maanyi, era nga bamanyi okukozesa omutego. Baalina abaana bangi n’abazzukulu bangi, nga bawerera ddala 150. Abo bonna baava mu Benyamini.
16  Bwe batyo ne baleeta Essanduuko ya Katonda ow’amazima ne bagiteeka mu weema Dawudi gye yali agisimbidde; ne bawaayo eri Katonda ow’amazima ebiweebwayo ebyokebwa ne ssaddaaka ez’emirembe.
2  Dawudi bwe yamala okuwaayo ebiweebwayo ebyokebwa ne ssaddaaka ez’emirembe, n’ayagaliza abantu emikisa mu linnya lya Yakuwa.
3  Ate era yagabira Abayisirayiri bonna eby’okulya. Buli musajja na buli mukazi yamuwa omugaati omwetooloovu, ekitole ky’entende, n’ekitole ky’ezzabbibu enkalu.
4  N’assaawo abamu ku Baleevi okuweerezanga mu maaso g’Essanduuko ya Yakuwa, okuwa Yakuwa Katonda wa Isirayiri ekitiibwa, okumwebazanga, n’okumutenderezanga.
5  Asafu ye yali abakulira, n’addirirwa Zekkaliya; Yeyeri ne Semiramosi ne Yekyeri ne Mattisiya ne Eriyaabu ne Benaya ne Obedi-edomu ne Yeyeri baakubanga ebivuga eby’enkoba n’entongooli; Asafu yakubanga ebitaasa,
6  Benaya ne Yakaziyeeri bakabona be baafuuwanga bulijjo amakondeere mu maaso g’essanduuko y’endagaano ya Katonda ow’amazima.
7  Ku lunaku olwo Dawudi yayiiya oluyimba olw’okwebaza Yakuwa, era ku lunaku olwo lwe yasooka okuwa Asafu ne baganda be oluyimba baluyimbe:
8  “Mwebaze Yakuwa, mukoowoole erinnya lye;Mumanyise ebikolwa bye mu mawanga!
9  Mumuyimbire, muyimbe ennyimba ezimutendereza,Mufumiitirize ku bikolwa bye byonna eby’ekitalo.
10  Mwenyumiririze mu linnya lye ettukuvu. Omutima gw’abo abanoonya Yakuwa ka gusanyuke.
11  Munoonye Yakuwa n’amaanyi ge. Mumunoonyenga bulijjo.
12  Mujjukire ebikolwa eby’ekitalo bye yakola,Ebyamagero bye n’emisango gye yalangirira,
13  Mmwe ezzadde lya Isirayiri omuweereza we,Mmwe abaana ba Yakobo, abalonde be.
14  Ye Yakuwa Katonda waffe, Alamula ensi yonna.
15  Mujjukire endagaano ye emirembe n’emirembe,Mujjukire ekyo kye yasuubiza, okutuusa emirembe olukumi,
16  Endagaano gye yakola ne Ibulayimu,N’ekirayiro kye yalayirira Isaaka.
17  Ekirayiro kye yanyweza kibeere ng’etteeka eri Yakobo,Kibeere ng’endagaano ey’olubeerera eri Isirayiri,
18  Ng’agamba nti, ‘Ndikuwa ensi ya Kanani,Okuba omugabo gw’obusika bwo.’
19  Ekyo yakyogera nga bakyali batono nnyo,Baali bakyali batono nnyo era nga bagwira mu nsi eyo.
20  Baatambulanga okuva mu ggwanga erimu okudda mu ddala,N’okuva mu bwakabaka obumu okudda mu bulala.
21  Teyakkiriza muntu n’omu kubabonyaabonya,Naye yanenya bakabaka ku lwabwe,
22  Ng’agamba nti, ‘Temukwata ku bantu bange abaafukibwako amafuta,Era bannabbi bange temubakolako kabi.’
23  Muyimbire Yakuwa mmwe ensi yonna! Mulangirire obulokozi bwe buli lunaku!
24  Mulangirire ekitiibwa kye mu mawanga,Mulangirire ebikolwa bye eby’ekitalo mu bantu bonna.
25  Kubanga Yakuwa mukulu era agwanidde okutenderezebwa. Atiibwa okusinga bakatonda abalala bonna.
26  Bakatonda bonna ab’amawanga tebalina mugaso,Naye Yakuwa ye yakola eggulu.
27  Ekitiibwa n’obulungi biri mu maaso ge,Amaanyi n’essanyu biri w’abeera.
28  Mutendereze Yakuwa, mmwe ebika eby’amawanga,Mutendereze Yakuwa olw’ekitiibwa kye n’olw’amaanyi ge.
29  Muwe Yakuwa ekitiibwa ekigwanira erinnya lye;Muleete ekirabo, mujje mu maaso ge. Muvunnamire Yakuwa nga mwambadde ebyambalo ebitukuvu.
30  Mukankanire mu maaso ge, mmwe ensi yonna! Ensi yanywezebwa; teyinza kusagaasagana.
31  Eggulu ka lisanyuke, n’ensi k’ejaganye;Mulangirire mu mawanga nti, ‘Yakuwa afuuse Kabaka!’
32  Ennyanja n’ebigirimu byonna ka biwulugume,Olukalu ne byonna ebiruliko ka bijaganye.
33  N’emiti gyonna egy’omu kibira ka gireekaane olw’essanyu mu maaso ga Yakuwa,Kubanga ajja okulamula ensi.
34  Mwebaze Yakuwa, kubanga mulungi;Okwagala kwe okutajjulukuka kwa mirembe na mirembe.
35  Era mugambe nti, ‘Tulokole Ai Katonda ow’obulokozi bwaffe,Tukuŋŋaanye otununule mu mawanga,Tusobole okutendereza erinnya lyo ettukuvu,Era tukutendereze n’essanyu.
36  Yakuwa Katonda wa Isirayiri atenderezebweEmirembe n’emirembe.’” Awo abantu bonna ne bagamba nti, “Amiina!” era ne batendereza Yakuwa.
37  Awo Dawudi n’aleka Asafu ne baganda be mu maaso g’essanduuko y’endagaano ya Yakuwa, okuweerezanga mu maaso g’Essanduuko, ng’enkola eya buli lunaku bwe yali.
38  Obedi-edomu ne baganda be baali 68, era Obedi-edomu mutabani wa Yedusuni ne Kosa baali bakuumi ba ku miryango.
39  Zadooki kabona ne bakabona banne abalala baali mu maaso ga weema ya Yakuwa entukuvu mu kifo ekigulumivu e Gibiyoni,
40  okuwangayo eri Yakuwa obutayosa ebiweebwayo ebyokebwa ku kyoto ky’ebiweebwayo ebyokebwa, ku makya n’akawungeezi, n’okukola ebyo byonna ebyawandiikibwa mu mateeka ga Yakuwa ge yalagira Isirayiri.
41  Era baali wamu ne Kemani ne Yedusuni n’abasajja abalala abaalondebwa okwebazanga Yakuwa, kubanga “okwagala kwe okutajjulukuka kwa mirembe na mirembe.”
42  Kemani ne Yedusuni baali wamu nabo okufuuwanga amakondeere n’okukuba ebitaasa n’ebivuga ebirala ebikozesebwa mu kutendereza Katonda ow’amazima; ate abaana ba Yedusuni baali ku mulyango.
43  Awo abantu bonna ne baddayo buli omu ewuwe. Dawudi naye n’addayo okusabira ab’ennyumba ye omukisa.
18  Nga wayiseewo ekiseera, Dawudi yalwana n’Abafirisuuti n’abawangula, n’abawambako Gaasi n’obubuga obukyetoolodde.
2  Yawangula ne Mowaabu, era Abamowaabu ne bafuuka baweereza ba Dawudi ne bamuwanga omusolo.
3  Era Dawudi yalwana ne Kadadezeri kabaka wa Zoba okumpi ne Kamasi n’amuwangula; Kadadezeri yali agenda okugaziya amatwale ge gatuuke ku Mugga Fulaati.
4  Dawudi n’amuwambako amagaali 1,000 n’abeebagazi b’embalaasi 7,000 n’abasirikale 20,000 abatambuza ebigere. Embalaasi zonna ezisika amagaali Dawudi n’azitema enteega, n’alekawo embalaasi 100 zokka.
5  Abasuuli ab’omu Ddamasiko bwe baagenda okudduukirira Kadadezeri kabaka wa Zoba, Dawudi n’abattamu abantu 22,000.
6  Oluvannyuma Dawudi n’ateeka enkambi z’abasirikale mu Busuuli omuli ekibuga Ddamasiko, Abasuuli ne bafuuka baweereza be era ne bamuwanga omusolo. Yakuwa n’awanga Dawudi obuwanguzi yonna gye yagendanga.
7  Era Dawudi yaggya ku baweereza ba Kadadezeri engabo enneetooloovu eza zzaabu n’azitwala e Yerusaalemi.
8  Ate era Dawudi yaggya ekikomo kingi nnyo mu Tibukasi ne mu Kuni, ebibuga bya Kadadezeri. Ekikomo ekyo Sulemaani yakikolamu ttanka ey’ekikomo n’empagi n’ebintu ebirala ebikozesebwa.
9  Kabaka Toowu owa Kamasi bwe yawulira nti Dawudi yali awangudde eggye lyonna erya Kadadezeri kabaka wa Zoba,
10  amangu ago n’atuma mutabani we Kadolaamu eri Kabaka Dawudi okumubuuza bw’ali n’okumukulisa olw’okulwanyisa Kadadezeri n’amuwangula, (kubanga Kadadezeri yalwanyisanga nnyo Toowu), era yamutwalira n’ebintu ebya buli kika ebya zzaabu ne ffeeza n’ekikomo.
11  Ebyo nabyo Kabaka Dawudi yabiwaayo eri Yakuwa awamu ne ffeeza ne zzaabu bye yali aggye mu mawanga gonna: mu Edomu, mu Mowaabu, mu Baamoni, mu Bafirisuuti, ne mu Bamaleki.
12  Abisaayi mutabani wa Zeruyiya yatta Abeedomu 18,000 mu Kiwonvu ky’Omunnyo.
13  N’ateeka enkambi z’abasirikale mu Edomu, era Abeedomu bonna ne bafuuka baweereza ba Dawudi. Yakuwa n’awanga Dawudi obuwanguzi yonna gye yagendanga.
14  Dawudi n’afuga Isirayiri yonna, era n’alamulanga abantu be bonna mu bwenkanya ne mu butuukirivu.
15  Yowaabu mutabani wa Zeruyiya ye yali omukulu w’eggye; Yekosafaati mutabani wa Akirudi ye yawandiikanga ebyabangawo.
16  Zadooki mutabani wa Akitubu ne Akimereki mutabani wa Abiyasaali be baali bakabona; Savusa ye yali omuwandiisi.
17  Benaya mutabani wa Yekoyaada ye yali akulira Abakeresi n’Abaperesi; ate batabani ba Dawudi be baali abakungu ab’oku ntikko.
17  Dawudi olwali okukkalira mu nnyumba ye, n’agamba nnabbi Nasani nti: “Laba, nze nsula mu nnyumba ya miti gya ntolokyo naye essanduuko ey’endagaano ya Yakuwa eri mu weema.”
2  Nasani n’agamba Dawudi nti: “Kola kyonna ekiri mu mutima gwo, kubanga Katonda ow’amazima ali naawe.”
3  Ekiro ekyo Katonda n’agamba Nasani nti:
4  “Genda ogambe omuweereza wange Dawudi nti, ‘Bw’ati Yakuwa bw’agamba: “Si ggwe ojja okunzimbira ennyumba ey’okubeeramu.
5  Kubanga sibeerangako mu nnyumba okuva ku lunaku lwe nnaggya Isirayiri e Misiri n’okutuusa leero, naye mbaddenga mbeera mu weema era mbaddenga nva mu kifo ekimu ne nzira mu kirala.
6  Ekiseera kyonna kye mmaze nga ntambula ne Isirayiri yonna, waliwo omulamuzi wa Isirayiri yenna gwe nnalonda okulunda abantu bange, gwe nnali ŋŋambye nti, ‘Lwaki temunzimbidde nnyumba ey’emiti gy’entolokyo?’”’
7  “Kale nno gamba omuweereza wange Dawudi nti, ‘Bw’ati Yakuwa ow’eggye bw’agamba: “Nnakuggya ku ttale, olekere awo okulunda endiga ofuuke omukulembeze w’abantu bange Isirayiri.
8  Nja kubeeranga naawe buli gy’onoogendanga, era nja kuzikiriza abalabe bo bonna bave mu maaso go. Ate era erinnya lyo nja kulifuula kkulu, era ojja kuba omu ku bantu abamanyifu ennyo mu nsi.
9  Nja kulondera abantu bange Isirayiri ekifo mbateeke omwo, era bajja kubeeranga omwo. Tebajja kuddamu kutawaanyizibwa, era abantu ababi tebajja kuddamu kubabonyaabonya nga bwe baakolanga edda,
10  okuva ku lunaku lwe nnassaawo abalamuzi okukulembera abantu bange Isirayiri. Nja kuwangula abalabe bo bonna, era nkugamba nti, ‘Yakuwa ajja kukuzimbira ennyumba.’
11  “‘“Bw’olifa n’ogenda okubeera awamu ne bajjajjaabo, ndissaawo ezzadde lyo eririkuddirira, omu ku baana bo, era ndinyweza obwakabaka bwe.
12  Oyo y’alinzimbira ennyumba era ndinyweza entebe y’obwakabaka bwe emirembe n’emirembe.
13  Ndiba kitaawe, era naye aliba mwana wange; sirimuggyako kwagala kwange okutajjulukuka nga bwe nnakuggya ku oyo eyakusookawo.
14  Ndimuyimiriza mu nnyumba yange ne mu bwakabaka bwange emirembe n’emirembe, era entebe ye ey’obwakabaka eribeerawo emirembe n’emirembe.”’”
15  Awo Nasani n’ategeeza Dawudi ebigambo ebyo byonna n’okwolesebwa okwo kwonna.
16  Awo Kabaka Dawudi n’ayingira n’atuula mu maaso ga Yakuwa n’agamba nti: “Nze ani, Ai Yakuwa Katonda? Era ennyumba yange kye ki ggwe okunkolera bino byonna?
17  Tokomye ku ekyo, Ai Katonda, naye oyogedde ne ku nnyumba y’omuweereza wo bw’eneeba ne mu biseera eby’omu maaso eyo, era ontutte ng’omuntu ow’ekitiibwa ennyo, Ai Yakuwa Katonda.
18  Kiki ekirala omuweereza wo Dawudi ky’ayinza okwogera ku kitiibwa ky’ompadde, ng’ate omanyi bulungi omuweereza wo?
19  Ai Yakuwa, ku lw’omuweereza wo, era nga bw’osiimye, okoze ebintu bino byonna eby’ekitalo ng’oyolesa obukulu bwo.
20  Ai Yakuwa, tewali alinga ggwe, era teri Katonda okuggyako ggwe; ebyo byonna bye tuwulidde n’amatu gaffe bikakasa kino.
21  Ggwanga ki eddala ku nsi eriringa abantu bo Isirayiri? Ggwe Katonda ow’amazima wagenda n’obanunula n’obafuula abantu bo. Weekolera erinnya ng’okola ebikolwa eby’ekitalo era eby’entiisa, bwe wagoba amawanga mu maaso g’abantu bo be wanunula n’obaggya mu Misiri.
22  Abayisirayiri wabafuula bantu bo emirembe n’emirembe, era ggwe, Ai Yakuwa, wafuuka Katonda waabwe.
23  Kaakano Ai Yakuwa, ekyo ky’osuubizza omuweereza wo n’ennyumba ye ka kibeere bwe kityo emirembe n’emirembe, era okole nga bw’osuubizza.
24  Erinnya lyo ka libeerengawo era ligulumizibwe emirembe n’emirembe, abantu balyoke bagambe nti, ‘Yakuwa ow’eggye, Katonda wa Isirayiri, ye Katonda eri Isirayiri,’ era ennyumba ya Dawudi omuweereza wo k’enywezebwe mu maaso go.
25  Kubanga ggwe Katonda wange obikkulidde omuweereza wo ekigendererwa kyo eky’okumuzimbira ennyumba. Eno ye nsonga lwaki omuweereza wo akusaba nga mugumu.
26  Ai Yakuwa, ye ggwe Katonda ow’amazima, era osuubizza omuweereza wo ebintu bino ebirungi.
27  N’olwekyo wa ennyumba y’omuweereza wo omukisa, era k’ebeerewo emirembe n’emirembe mu maaso go; kubanga Ai Yakuwa ggwe ogiwadde omukisa era ejja kubeeranga n’omukisa emirembe n’emirembe.”
9  Abayisirayiri bonna baawandiikibwa okusinziira ku nnyiriri z’obuzaale bwabwe; baawandiikibwa mu Kitabo kya Bakabaka ba Isirayiri. Abantu b’omu Yuda baatwalibwa mu buwaŋŋanguse e Babulooni olw’obutaba beesigwa.
2  Abaasooka okukomawo ku butaka mu bibuga byabwe be bano: abamu ku Bayisirayiri, bakabona, Abaleevi, n’abaweereza b’oku yeekaalu.
3  Era abamu ku bazzukulu ba Yuda n’aba Benyamini n’aba Efulayimu n’aba Manase, bajja ne babeera mu Yerusaalemi:
4  Usayi mutabani wa Ammikudi mutabani wa Omuli mutabani wa Imuli mutabani wa Bani, ow’oku bazzukulu ba Pereezi, mutabani wa Yuda.
5  Ku Basiiro, Asaya omubereberye, n’abaana be.
6  Ku baana ba Zeera, Yeweri, ne baganda baabwe 690.
7  Ku baana ba Benyamini, Salu mutabani wa Mesulamu mutabani wa Kodaviya mutabani wa Kassenuwa,
8  Ibuneya mutabani wa Yerokamu, Ela mutabani wa Uzzi mutabani wa Mikuli, Mesulamu mutabani wa Sefatiya mutabani wa Leweri mutabani wa Ibuniya.
9  Baganda baabwe okusinziira ku nnyiriri z’obuzaale bwabwe baali 956. Abasajja abo bonna baali bakulu ba nnyumba za bakitaabwe.
10  Ku bakabona waaliwo Yedaya, ne Yekoyalibu, ne Yakini,
11  ne Azaliya mutabani wa Kirukiya mutabani wa Mesulamu mutabani wa Zadooki mutabani wa Merayosi mutabani wa Akitubu, omukulu w’ennyumba ya Katonda ow’amazima,
12  ne Adaya mutabani wa Yerokamu mutabani wa Pasukuli mutabani wa Malukiya, ne Maasayi mutabani wa Adyeri mutabani wa Yazera mutabani wa Mesulamu mutabani wa Mesiremisi mutabani wa Immeri,
13  ne baganda baabwe abakulu b’ennyumba za bakitaabwe, abasajja ab’amaanyi 1,760 abaali basobola okukola emirimu egy’oku nnyumba ya Katonda ow’amazima.
14  Ku Baleevi, waaliwo Semaaya mutabani wa Kassubu mutabani wa Azulikamu mutabani wa Kasukabiya, ow’oku bazzukulu ba Merali;
15  ne Bakubakkali, ne Keresi, ne Galali, ne Mattaniya mutabani wa Mikka mutabani wa Zikuli mutabani wa Asafu,
16  ne Obadiya mutabani wa Semaaya mutabani wa Galali mutabani wa Yedusuni, ne Berekiya mutabani wa Asa mutabani wa Erukaana, eyali abeera mu byalo by’Abanetofa.
17  Abakuumi b’oku miryango be bano: Salumu, Akkubu, Talumoni, ne Akimaani; Salumu muganda waabwe ye yali abakulira,
18  n’okutuusa mu kiseera ekyo yabeeranga ku mulyango gwa kabaka ku luuyi olw’ebuvanjuba. Abo be baali abakuumi b’oku miryango gy’ensiisira z’Abaleevi.
19  Salumu mutabani wa Koole, mutabani wa Ebiyasaafu, mutabani wa Koola ne baganda be ab’ennyumba ya kitaawe, Abakoola, be baalabiriranga emirimu egy’obuweereza; be baali abakuumi b’oku mulyango gwa weema. Era bakitaabwe be baalabiriranga olusiisira lwa Yakuwa nga bakuuma ku mulyango oguyingira.
20  Fenekaasi mutabani wa Eriyazaali edda ye yabakuliranga. Yakuwa yali naye.
21  Zekkaliya mutabani wa Meseremiya ye yali omukuumi w’oku mulyango gwa weema ey’okusisinkaniramu.
22  Abo bonna abaalondebwa okubeera abakuumi b’oku miryango baali 212. Baabeeranga mu byalo byabwe nga bwe baawandiikibwa mu nnyiriri z’obuzaale bwabwe. Dawudi ne Samwiri omulabi be baabawa obuvunaanyizibwa obwo olw’obwesigwa bwabwe.
23  Bo n’abaana baabwe be baali bavunaanyizibwa ku mulimu gw’okukuuma emiryango gy’ennyumba ya Yakuwa, kwe kugamba, ennyumba ya weema.
24  Abakuumi b’oku miryango baabeeranga ku njuyi nnya—ebuvanjuba, ebugwanjuba, ebukiikakkono, n’ebukiikaddyo.
25  Buli luvannyuma lwa kiseera baganda baabwe okuva mu byalo byabwe baalinanga okujja baweereze wamu nabo okumala ennaku musanvu.
26  Olw’obwesigwa bwabwe, abakuumi b’oku miryango abakulu bana, Abaleevi, baaweebwa obuvunaanyizibwa ku bisenge ne ku mawanika g’omu nnyumba ya Katonda ow’amazima.
27  Baasulanga awo mu bifo bye baakuumirangamu okwetooloola ennyumba ya Katonda ow’amazima, kubanga be baakolanga omulimu gw’okukuuma, era be baabeeranga n’ebisumuluzo, nga baggulawo buli ku makya.
28  Abamu ku bo baalinanga obuvunaanyizibwa ku bintu ebyakozesebwanga mu buweereza; baabibalanga nga babireese era ne babibala nga babizzaayo.
29  Abamu ku bo baaweebwa obuvunaanyizibwa ku bintu ebyakozesebwanga, era ne ku bintu byonna ebitukuvu ebyakozesebwanga, ne ku buwunga obutaliimu mpulunguse, ne ku mwenge, ne ku mafuta, ne ku bubaani obweru, ne ku mafuta ga basamu.
30  Abamu ku baana ba bakabona be baakolanga amafuta ag’akaloosa aga basamu.
31  Olw’obwesigwa bwe, Mattisiya omu ku Baleevi eyali omwana omubereberye owa Salumu, Omukoola, ye yakwasibwa obuvunaanyizibwa obw’okufumbanga obugaati obubyabyatavu.
32  Abamu ku baganda baabwe Abakokasi be baalinanga obuvunaanyizibwa ku migaati egipangibwa, okugiteekateekanga buli ssabbiiti.
33  Abo be baali abayimbi, abakulu b’ennyumba za bakitaabwe b’Abaleevi. Baabeeranga mu bisenge. Baggibwako emirimu emirala gyonna, kubanga baalinanga okubeera ku mulimu gwabwe emisana n’ekiro.
34  Abo be baali abakulu b’ennyumba za bakitaabwe b’Abaleevi ng’obuzaale bwabwe bwe bwali. Baali baami era babeeranga mu Yerusaalemi.
35  Yeyeri kitaawe wa Gibiyoni yabeeranga mu Gibiyoni, era mukazi we yali ayitibwa Maaka.
36  Omwana we omubereberye yali ayitibwa Abudoni; era bano be baali bamuddirira: Zuuli, Kiisi, Bbaali, Neeri, Nadabu,
37  Gedoli, Akiyo, Zekkaliya, ne Mikuloosi.
38  Mikuloosi yazaala Simyamu. Abo bonna baabeeranga ne baganda baabwe mu Yerusaalemi okumpi ne baganda baabwe abalala.
39  Neeri yazaala Kiisi, Kiisi n’azaala Sawulo, Sawulo n’azaala Yonasaani ne Malukisuwa ne Abinadaabu ne Esubbaali.
40  Omwana wa Yonasaani yali ayitibwa Meribu-bbaali. Meribu-bbaali yazaala Mikka.
41  Abaana ba Mikka be bano: Pisoni, Mereki, Taleya, ne Akazi.
42  Akazi yazaala Yala, Yala n’azaala Alemesi ne Azumavesi ne Zimuli, Zimuli n’azaala Moza.
43  Moza yazaala Bineya, Bineya n’azaala Lefaya, Lefaya n’azaala Ereyaasa, Ereyaasa n’azaala Azeri.
44  Azeri yalina abaana mukaaga, era gano ge mannya gaabwe: Azulikamu, Bokeru, Isimayiri, Seyaliya, Obadiya, ne Kanani. Abo be baali abaana ba Azeri.
28  Awo Dawudi n’akuŋŋaanyiza e Yerusaalemi abaami bonna aba Isirayiri: abakulu b’ebika, abakulu b’ebibinja by’abo abaweereza kabaka, abakulira enkumi n’abakulira ebikumi, abalabirira ebintu bya kabaka byonna n’eby’abaana be n’ebisolo byabwe, abakungu b’omu lubiri n’abasajja bonna ab’amaanyi era abalina obusobozi.
2  Kabaka Dawudi n’ayimirira n’agamba nti: “Mumpulirize baganda bange era abantu bange. Omutima gwange gwali gwagala okuzimba ennyumba essanduuko y’endagaano ya Yakuwa mw’eneebeeranga, era eneebeera entebe y’ebigere bya Katonda waffe, era nnakola enteekateeka okuzimba.
3  Naye Katonda ow’amazima yaŋŋamba nti, ‘Tojja kuzimbira linnya lyange nnyumba, kubanga oli musajja wa ntalo era oyiye omusaayi.’
4  Kyokka Yakuwa Katonda wa Isirayiri yalonda nze mu nnyumba ya kitange yonna okuba kabaka wa Isirayiri emirembe gyonna; kubanga Yuda gwe yalonda okuba omukulembeze, era mu nnyumba ya Yuda yalondamu nnyumba ya kitange, ne mu baana ba kitange nze gwe yasiima okufuula kabaka wa Isirayiri yonna;
5  era mu baana bange bonna—kubanga Yakuwa ampadde abaana bangi—yalondamu Sulemaani omwana wange okutuula ku ntebe y’obwakabaka bwa Yakuwa okufuga Isirayiri.
6  “Ate era yaŋŋamba nti, ‘Sulemaani mutabani wo y’ajja okuzimba ennyumba yange n’empya zange; kubanga mmulonze okuba omwana wange era nange nja kubeera kitaawe.
7  Nja kunyweza obwakabaka bwe emirembe gyonna bw’anaaba omumalirivu okukwata ebiragiro byange n’amateeka gange nga bw’akola kaakano.’
8  Kale, kino kye njogera mu maaso ga Isirayiri yonna, ekibiina kya Yakuwa, era nga ne Katonda waffe awulira: Mufubenga okukwata ebiragiro bya Yakuwa Katonda wammwe byonna era mubinoonyenga, musobole okusigala mu nsi eno ennungi era mugirekere n’abaana bammwe abaliddawo, ng’eky’obusika emirembe gyonna.
9  “Naawe Sulemaani mwana wange, manya Katonda wa kitaawo omuweereze n’omutima gwo gwonna era ng’oli musanyufu; kubanga Yakuwa akebera emitima gyonna era ategeera ebirowoozo n’ebigendererwa byonna. Bw’onoomunoonya ajja kukkiriza omuzuule; naye bw’onoomuvaako ajja kukuleka emirembe gyonna.
10  Laba, Yakuwa alonze ggwe okuzimba ennyumba eneeba ekifo ekitukuvu. Beera muvumu era kola omulimu.”
11  Awo Dawudi n’awa Sulemaani mutabani we pulaani y’ekisasi kya yeekaalu n’ey’ebisenge byayo n’amaterekero gaayo n’ebisenge byayo ebya waggulu n’eby’omunda n’ennyumba ey’okutangiririramu ebibi.
12  Yamuwa pulaani ya buli kintu omwoyo gwa Katonda kye gwamubikkulira, ey’empya z’ennyumba ya Yakuwa, n’ey’ebisenge byonna omuliirwa ebigyetoolodde, n’ey’amawanika g’omu nnyumba ya Katonda ow’amazima, n’ey’amawanika g’ebintu ebyatukuzibwa.
13  Era yamuwa obulagirizi obukwata ku bibinja bya bakabona n’Abaleevi ne ku mirimu gyonna egy’obuweereza bw’omu nnyumba ya Yakuwa, era n’obulagirizi obukwata ku bintu byonna ebikozesebwa mu buweereza bw’omu nnyumba ya Yakuwa;
14  era yamuwa obuzito bwa zzaabu, zzaabu ow’ebintu byonna ebikozesebwa mu mirimu egy’enjawulo, n’obuzito bw’ebintu byonna ebya ffeeza, n’obw’ebintu byonna ebikozesebwa mu mirimu egy’enjawulo;
15  n’obuzito bw’ebikondo by’ettaala ebya zzaabu n’ettaala zaakwo eza zzaabu, n’obuzito bw’ebikondo by’ettaala eby’enjawulo n’ettaala zaakwo, n’obw’ebikondo by’ettaala ebya ffeeza, obuzito bwa buli kikondo ky’ettaala n’ettaala zaakwo okusinziira ku ngeri gye kikozesebwamu;
16  era yamuwa n’obuzito bwa zzaabu ow’emmeeza ez’emigaati egipangibwa, obwa buli mmeeza, ne ffeeza ow’emmeeza eza ffeeza,
17  n’obuzito bw’amakabi, n’ebbakuli, n’ensumbi eza zzaabu omulongoofu, n’obuzito obw’obubakuli obwa zzaabu, obwa buli kabakuli, n’obuzito bw’obubakuli obwa ffeeza, obwa buli kabakuli.
18  Era yamuwa n’obuzito bwa zzaabu alongooseddwa ow’ekyoto eky’okwotererezaako obubaani, n’ow’ekyo ekikiikirira eggaali, kwe kugamba, bakerubi aba zzaabu abanjuluzza ebiwaawaatiro byabwe ne basiikiriza essanduuko y’endagaano ya Yakuwa.
19  Dawudi yagamba nti: “Yakuwa yampa amagezi ne ntegeera engeri y’okukolamu byonna ebiri mu pulaani, bye nnawandiika nga y’ampa obulagirizi.”
20  Awo Dawudi n’agamba Sulemaani mutabani we nti: “Beera muvumu era beera wa maanyi okole omulimu. Totya era totekemuka kubanga Yakuwa Katonda, Katonda wange, ali naawe. Tajja kukwabulira era tajja kukulekerera; naye ajja kuba naawe okutuusa ng’omulimu gwonna ogw’okuzimba ennyumba ya Yakuwa guwedde.
21  Era waliwo ebibinja bya bakabona n’eby’Abaleevi abajja okukola emirimu gyonna egy’ennyumba ya Katonda ow’amazima. Olina abakozi abakugu abeetegefu okukola emirimu egya buli ngeri, era olina n’abaami awamu n’abantu bonna abajja okukola buli kimu ky’onoobagamba.”
27  Guno gwe muwendo gw’Abayisirayiri, abakulu b’ennyumba za bakitaabwe, abaakuliranga enkumi n’abaakuliranga ebikumi, n’abakungu baabwe abaali baweereza kabaka mu nsonga zonna ezikwata ku bibinja by’abo abajjanga buli mwezi era ne bagenda, mu myezi gyonna egiri mu mwaka; buli kibinja kyalimu abantu 24,000.
2  Yasobeyamu mutabani wa Zabudyeri ye yali akulira ekibinja ekisooka eky’omwezi ogusooka, era ekibinja kye kyalimu abantu 24,000.
3  Ku baana ba Pereezi, ye yali akulira abakulu bonna abaali bakulira obubinja obw’abo abaaweerezanga mu mwezi ogusooka.
4  Dodayi Omwakoki ye yali akulira ekibinja eky’omwezi ogw’okubiri. Mikuloosi ye yali akikulembera, era ekibinja kye kyalimu abantu 24,000.
5  Omukulu w’ekibinja eky’okusatu ekyaweebwa okuweereza mu mwezi ogw’okusatu yali Benaya mutabani wa Yekoyaada kabona omukulu, era ekibinja kye kyalimu abantu 24,000.
6  Benaya ono yali mulwanyi wa maanyi, nga y’omu ku asatu era nga y’akulira asatu; Ammizabaadi mutabani we ye yali aduumira ekibinja kye.
7  Omukulu ow’okuna ow’omwezi ogw’okuna yali Asakeri muganda wa Yowaabu; Zebadiya mutabani we ye yali amuddirira, era ekibinja kye kyalimu abantu 24,000.
8  Omukulu ow’okutaano ow’omwezi ogw’okutaano yali Samukusi Omuyizulakiya, era ekibinja kye kyalimu abantu 24,000.
9  Omukulu ow’omukaaga ow’omwezi ogw’omukaaga yali Ira mutabani wa Ikkesi Omutekowa, era ekibinja kye kyalimu abantu 24,000.
10  Omukulu ow’omusanvu ow’omwezi ogw’omusanvu yali Kerezi Omuperoni ow’oku baana ba Efulayimu, era ekibinja kye kyalimu abantu 24,000.
11  Omukulu ow’omunaana ow’omwezi ogw’omunaana yali Sibbekayi Omukusa ow’omu Bazeera, era ekibinja kye kyalimu abantu 24,000.
12  Omukulu ow’omwenda ow’omwezi ogw’omwenda yali Abi-yezeri Omwanasosi ow’omu Babenyamini, era ekibinja kye kyalimu abantu 24,000.
13  Omukulu ow’ekkumi ow’omwezi ogw’ekkumi yali Makalayi Omunetofa ow’omu Bazeera, era ekibinja kye kyalimu abantu 24,000.
14  Omukulu ow’ekkumi n’omu ow’omwezi ogw’ekkumi n’ogumu yali Benaya Omupirasoni ow’oku baana ba Efulayimu, era ekibinja kye kyalimu abantu 24,000.
15  Omukulu ow’ekkumi n’ababiri ow’omwezi ogw’ekkumi n’ebiri yali Keludayi Omunetofa, muzzukulu wa Osuniyeri, era ekibinja kye kyalimu abantu 24,000.
16  Bano be baali bakulira ebika bya Isirayiri: eyali akulira eky’Abalewubeeni yali Eriyeza mutabani wa Zikuli; Sefatiya mutabani wa Maaka ye yali akulira eky’Abasimiyoni;
17  Kasukabiya mutabani wa Kemweri ye yali akulira eky’Abaleevi; eyali akulira ab’ennyumba ya Alooni yali Zadooki;
18  Eriku omu ku baganda ba Dawudi ye yali akulira ekya Yuda; Omuli mutabani wa Mikayiri ye yali akulira ekya Isakaali;
19  Isumaya mutabani wa Obadiya ye yali akulira ekya Zebbulooni; Yerimosi mutabani wa Azulyeri ye yali akulira ekya Nafutaali;
20  Koseya mutabani wa Azaziya ye yali akulira eky’Abeefulayimu; Yoweeri mutabani wa Pedaya ye yali akulira ekitundu ekimu eky’okubiri eky’ekika kya Manase;
21  Iddo mutabani wa Zekkaliya ye yali akulira ekitundu ekimu eky’okubiri ekirala eky’ekika kya Manase mu Gireyaadi; Yaasiyeri mutabani wa Abuneeri ye yali akulira ekya Benyamini;
22  Azaleri mutabani wa Yerokamu ye yali akulira ekya Ddaani. Abo be baali abakulu b’ebika bya Isirayiri.
23  Dawudi teyabala abo ab’emyaka abiri n’okudda wansi, kubanga Yakuwa yali asuubizza okwaza Isirayiri ng’emmunyeenye z’oku ggulu.
24  Yowaabu mutabani wa Zeruyiya yali atandise okubala naye teyamaliriza. Katonda yasunguwalira Isirayiri olw’okubala kuno, omuwendo ogwo ne gutawandiikibwa mu byafaayo by’ekiseera kya Kabaka Dawudi.
25  Azumavesi mutabani wa Adyeri ye yali alabirira amawanika ga kabaka. Ate Yonasaani mutabani wa Uzziya ye yali alabirira amawanika ag’omu byalo, n’ag’omu bibuga, n’ag’omu bubuga, n’ag’omu minaala.
26  Ezuli mutabani wa Kerubu ye yali akulira abakozi abaalimanga mu nnimiro.
27  Simeeyi Omulaama ye yali alabirira ennimiro z’emizabbibu; ate Zabudi Omusifumu ye yali alabirira amaterekero g’omwenge.
28  Bbaali-kanani Omugederi ye yali alabirira ennimiro z’emizeyituuni n’emiti gy’emisukamooli egyalinga mu Sefera; ate Yowaasi ye yali alabirira amaterekero g’amafuta g’ezzeyituuni.
29  Situlayi Omusaloni ye yali alabirira amagana agaalundirwanga mu Saloni; ate Safati mutabani wa Adulayi ye yali alabirira amagana agaalundirwanga mu nsenyi.
30  Obiri Omuyisimayiri ye yali alabirira eŋŋamira; ate Yedeya Omumeronoosi ye yali alabirira endogoyi.
31  Yazizi Omukaguli ye yali alabirira ebisibo. Abo bonna be baali balabirira ebintu bya Kabaka Dawudi.
32  Yonasaani omwana wa muganda wa Dawudi yali muwi w’amagezi; yali musajja mutegeevu, era yali muwandiisi. Yekyeri mutabani wa Kakumoni ye yali alabirira batabani ba kabaka.
33  Akisoferi yali muwi w’amagezi owa kabaka; Kusaayi Omwaluki yali mukwano gwa kabaka.
34  Akisoferi bwe yavaawo, waddawo Yekoyaada mutabani wa Benaya ne Abiyasaali; ate Yowaabu ye yali akulira amagye ga kabaka.
7  Abaana ba Isakaali be bano: Tola, Puwa, Yasubu, ne Simuloni; baali bana.
2  Abaana ba Tola be bano: Uzzi, Lefaya, Yeryeri, Yamayi, Ibusamu, ne Semweri; baali bakulu ba nnyumba za bakitaabwe. Mu lunyiriri lwa Tola mwalimu abalwanyi ab’amaanyi. Mu kiseera kya Dawudi baali 22,600.
3  Bano be baava mu Uzzi: Izulakiya; abaana ba Izulakiya be bano: Mikayiri, Obadiya, Yoweeri, Issiya; baali bataano—bonna abataano baali baami.
4  Era okusinziira ku buzaale bwabwe, okusinziira ku nnyumba za bakitaabwe, baalina abasirikale 36,000 mu ggye lyabwe abaali basobola okugenda mu lutalo, kubanga baalina abakazi bangi n’abaana bangi.
5  Baganda baabwe ab’empya zonna eza Isakaali baali balwanyi ba maanyi; baali 87,000 nga bwe baawandiikibwa mu nkalala z’obuzaale bwabwe.
6  Abaana ba Benyamini be bano: Bera, Bekeri, ne Yediyayeri; baali basatu.
7  Abaana ba Bera be bano: Ezuboni, Uzzi, Wuziyeeri, Yerimosi, ne Iri; baali bataano. Baali bakulu ba nnyumba za bakitaabwe, nga balwanyi ba maanyi. Era abaali ku nkalala z’obuzaale bwabwe baali 22,034.
8  Abaana ba Bekeri be bano: Zemira, Yowaasi, Eriyeza, Eriwenayi, Omuli, Yeremosi, Abiya, Anasosi, ne Alemesi. Abo bonna baali baana ba Bekeri.
9  Okusinziira ku nkalala eziraga obuzaale bwabwe, n’abakulu b’ennyumba za bakitaabwe, abalwanyi ab’amaanyi baali 20,200.
10  Abaana ba Yediyayeri be bano: Birukani. Abaana ba Birukani be bano: Yewusi, Benyamini, Ekudi, Kenaana, Zesani, Talusiisi, ne Akisakali.
11  Abo bonna be baana ba Yediyayeri ng’abakulu b’ennyumba za bajjajjaabwe bwe baali, abalwanyi ab’amaanyi 17,200 abaagendanga mu magye okulwana.
12  Abasuppimu n’Abakuppimu baali baana ba Iri; Abakusimu baali baana ba Akeri.
13  Abaana ba Nafutaali be bano: Yaziyeri, Guni, Yezeri, ne Salumu. Abo baali bazzukulu ba Biruka.
14  Abaana ba Manase be bano: Asuliyeri, omuzaana we Omusuuli gwe yamuzaalira. (Omuzaana we yazaala Makiri kitaawe wa Gireyaadi.
15  Makiri yafunira Kuppimu ne Suppimu abakazi, era mwannyina yali ayitibwa Maaka.) Ow’okubiri yali ayitibwa Zerofekaadi, naye Zerofekaadi yazaala baana bawala bokka.
16  Oluvannyuma Maaka mukazi wa Makiri yazaala omwana ow’obulenzi n’amutuuma Peresi; muganda we yali ayitibwa Seresi; era abaana be be bano: Ulamu ne Lekemu.
17  Omwana wa Ulamu yali Bedani. Abo be baana ba Gireyaadi mutabani wa Makiri mutabani wa Manase.
18  Mwannyina wa Gireyaadi yali Kammolekesi. Yazaala Isukodi, Abi-yezeri, ne Makula.
19  Abaana ba Semida be bano: Akiyani, Sekemu, Liki, ne Aniyamu.
20  Abaana ba Efulayimu be bano: Susera. Susera yazaala Beredi, Beredi n’azaala Takasi, Takasi n’azaala Ereyada, Ereyada n’azaala Takasi,
21  Takasi n’azaala Zabadi, Zabadi n’azaala Susera. Efulayimu yazaala ne Ezeri ne Ereyadi. Abasajja enzaalwa z’e Gaasi baabatta kubanga baagenda okutwala ensolo zaabwe.
22  Kitaabwe Efulayimu yabakungubagira okumala ennaku nnyingi, era baganda be ne bajjanga okumubudaabuda.
23  Oluvannyuma yeegatta ne mukazi we, mukazi we n’aba olubuto n’azaala omwana ow’obulenzi. Efulayimu n’amutuuma Beriya, kubanga mukazi we we yamuzaalira akabi kaali kagudde mu nnyumba ye.
24  Muwala we yali ayitibwa Seera, era ye yazimba Besu-kolooni ow’Ekyemanga n’ow’eky’Engulu, ne Uzenuseera.
25  Ne Leefa yali mwana we era ne Lesepu. Lesepu yazaala Teera, Teera n’azaala Takani,
26  Takani n’azaala Ladani, Ladani n’azaala Ammikudi, Ammikudi n’azaala Erisaama,
27  Erisaama n’azaala Nuuni, Nuuni n’azaala Yoswa.
28  Obutaka bwabwe n’ebifo byabwe bye baabeerangamu bye bino: Beseri n’obubuga obukyetoolodde; ebuvanjuba waaliyo Naalani, ate ebugwanjuba waaliyo Gezeri n’obubuga obukyetoolodde, ne Sekemu n’obubuga obukyetoolodde, okutuukira ddala e Aya n’obubuga obukyetoolodde;
29  ku nsalo y’abazzukulu ba Manase waaliyo Besu-seyani n’obubuga obukyetoolodde, Taanaki n’obubuga obukyetoolodde, Megiddo n’obubuga obukyetoolodde, ne Doli n’obubuga obukyetoolodde. Omwo bazzukulu ba Yusufu mutabani wa Isirayiri mwe baabeeranga.
30  Batabani ba Aseri be bano: Imuna, Isuva, Isuvi, ne Beriya; mwannyinaabwe yali ayitibwa Seera.
31  Batabani ba Beriya be bano: Keberi ne Malukiyeeri kitaawe wa Biruzayisi.
32  Keberi yazaala Yafuleti ne Someri ne Kosamu ne Suwa mwannyinaabwe.
33  Abaana ba Yafuleti be bano: Pasaki, Bimukali, ne Asuvasi. Abo be baali abaana ba Yafuleti.
34  Abaana ba Semeri be bano: Aki, Loga, Yekubba, ne Alamu.
35  Abaana ba Keremu muganda we be bano: Zofa, Imuna, Seresi, ne Amali.
36  Abaana ba Zofa be bano: Suwa, Kaluneferi, Swali, Beri, Imula,
37  Bezeri, Kodi, Samma, Sirusa, Isulani, ne Beera.
38  Abaana ba Yeseri be bano: Yefune, Pisupa, ne Ala.
39  Abaana ba Ula be bano: Ala, Kaniyeri, ne Liziya.
40  Abo bonna be baana ba Aseri, era baali bakulu ba nnyumba za bakitaabwe; baali basajja balondemu, balwanyi ba maanyi, era nga bakulu ba baami. Okusinziira ku nkalala z’obuzaale bwabwe, baalina abasajja 26,000 mu magye abaali basobola okugenda mu lutalo.
23  Dawudi bwe yali akaddiye era ng’anaatera okufa, yafuula Sulemaani mutabani we kabaka wa Isirayiri.
2  N’akuŋŋaanya abaami bonna aba Isirayiri ne bakabona n’Abaleevi.
3  Abaleevi ne babalibwa, okuva ku b’emyaka 30 n’okudda waggulu; era omuwendo gwabwe, nga babaliddwa omu ku omu, baali abasajja 38,000.
4  Ku abo, 24,000 be baalabiriranga omulimu gw’oku nnyumba ya Yakuwa, ate abaami n’abalamuzi baali 6,000;
5  abakuumi b’oku miryango baali 4,000, n’abalala 4,000 baatenderezanga Yakuwa nga bakozesa ebivuga Dawudi bye yayogerako nti: “Mbikoze bikozesebwe mu kukuba ennyimba ez’okutendereza.”
6  Dawudi n’abateeka mu bibinja ng’abaana ba Leevi bwe baali: Gerusoni, Kokasi, ne Merali.
7  Abagerusoni baali Ladani ne Simeeyi.
8  Batabani ba Ladani be bano: Yekyeri omukulu, Zesamu, ne Yoweeri; baali basatu.
9  Batabani ba Simeeyi be bano: Seromosi, Kaziyeri, ne Kalani; baali basatu. Abo be baali abakulu b’ennyumba za bakitaabwe eza Ladani.
10  Batabani ba Simeeyi be bano: Yakasi, Zina, Yewusi, ne Beriya. Abo abana be batabani ba Simeeyi.
11  Yakasi ye yali omukulu, Ziza n’amuddirira. Naye olw’okuba Yewusi ne Beriya tebaazaala baana bangi ba bulenzi, baatwalibwa ng’ennyumba emu ne baweebwa omulimu gumu.
12  Batabani ba Kokasi be bano: Amulaamu, Izukali, Kebbulooni, ne Wuziyeeri; baali bana.
13  Batabani ba Amulaamu be bano: Alooni ne Musa. Naye Alooni yayawulibwawo okutukuzanga Awasinga Obutukuvu, ye ne batabani be emirembe n’emirembe, okuwangayo ssaddaaka mu maaso ga Yakuwa, okumuweerezanga, n’okuwanga abantu emikisa mu linnya lye bulijjo.
14  Ate batabani ba Musa omusajja wa Katonda ow’amazima baabalirwa mu kika ky’Abaleevi.
15  Batabani ba Musa be bano: Gerusomu ne Eriyeza.
16  Ku batabani ba Gerusomu, Sebuweri ye yali omukulu.
17  Ku baana ba Eriyeza, Lekabiya ye yali omukulu; Eriyeza teyazaala baana ba bulenzi balala, naye batabani ba Lekabiya baali bangi nnyo.
18  Ku batabani ba Izukali, Seromisi ye yali omukulu.
19  Batabani ba Kebbulooni be bano: Yeriya omukulu, ow’okubiri Amaliya, ow’okusatu Yakaziyeeri, n’ow’okuna Yekameyamu.
20  Batabani ba Wuziyeeri be bano: Mikka omukulu, ow’okubiri Issiya.
21  Batabani ba Merali be bano: Makuli ne Musi. Batabani ba Makuli be bano: Eriyazaali ne Kiisi.
22  Kyokka Eriyazaali yafa nga talina baana ba bulenzi wabula ba buwala; bannyinaabwe batabani ba Kiisi ne babawasa.
23  Batabani ba Musi be bano: Makuli, Ederi, ne Yeremosi; baali basatu.
24  Abo be baali abaana ba Leevi ng’ennyumba za bakitaabwe bwe zaali, era be baali abakulu b’ennyumba za bakitaabwe, abaabalibwa ne bawandiikibwa amannya gaabwe era abaakolanga emirimu gy’obuweereza bw’ennyumba ya Yakuwa; baali bava ku myaka 20 n’okudda waggulu.
25  Kubanga Dawudi yagamba nti: “Yakuwa Katonda wa Isirayiri awadde abantu be ekiwummulo, era anaabeeranga mu Yerusaalemi emirembe n’emirembe.
26  Era Abaleevi tebajja kusitulanga weema entukuvu oba ekintu kyayo kyonna ekikozesebwa mu kusinza.”
27  Okusinziira ku biragiro bya Dawudi ebyasembayo, Abaleevi okuva ku b’emyaka 20 n’okudda waggulu baabalibwa.
28  Omulimu gwabwe gwali gwa kuyambangako abaana ba Alooni mu buweereza bw’ennyumba ya Yakuwa, nga bavunaanyizibwa okulabirira oluggya n’ebisenge ebiriirwamu, okutukuza buli kintu ekitukuvu, n’okukola emirimu emirala gyonna egyetaagisa mu nnyumba ya Katonda ow’amazima.
29  Baayambanga okuteekateeka emigaati egipangibwa, obuwunga obutaliimu mpulunguse obw’ekiweebwayo eky’emmere ey’empeke, emigaati egy’oluwewere egitali mizimbulukuse, obugaati obufumbirwa ku kikalango, obuwunga obukande obutabuddwamu amafuta g’ezzeyituuni, n’ebipima obuzito era n’ebigera ebya buli kika.
30  Baalinga ba kuyimirira buli ku makya na buli kawungeezi okwebaza n’okutendereza Yakuwa.
31  Baayambangako buli ssaddaaka ezookebwa lwe zaaweebwangayo eri Yakuwa ku Ssabbiiti, ne ku kuboneka kw’omwezi, ne mu biseera by’embaga, okusinziira ku byawandiikibwa mu mateeka. Bwe batyo bwe baakolanga mu maaso ga Yakuwa obutayosa.
32  Ate era baatuukirizanga obuvunaanyizibwa bwe baalina ku weema ey’okusisinkaniramu, ku kifo ekitukuvu, n’eri baganda baabwe batabani ba Alooni mu buweereza bw’oku nnyumba ya Yakuwa.
22  Awo Dawudi n’agamba nti: “Wano we wanaabeera ennyumba ya Yakuwa Katonda ow’amazima, era wano we wanaabeera ekyoto kya Isirayiri eky’ebiweebwayo ebyokebwa.”
2  Awo Dawudi n’alagira ne bakuŋŋaanya abagwira abaali mu nsi ya Isirayiri, n’abawa ogw’okutema amayinja, bateme amayinja ag’okuzimba ennyumba ya Katonda ow’amazima.
3  Era Dawudi n’ategekawo ekyuma kingi nnyo eky’okukolamu emisumaali egy’enzigi n’ebigatta, era n’ategekawo n’ekikomo kingi nnyo nga tekisobola na kupimibwa,
4  n’embaawo z’emiti gy’entolokyo nga tezisobola kubalibwa; kubanga Abasidoni n’Abatuulo baaleetera Dawudi embaawo z’emiti gy’entolokyo nnyingi nnyo.
5  Awo Dawudi n’agamba nti: “Sulemaani mutabani wange akyali muto era talina bumanyirivu, ng’ate ennyumba egenda okuzimbirwa Yakuwa egenda kuba matiribona, ekitiibwa kyayo n’obulungi bwayo bisobole okumanyibwa mu nsi zonna. N’olw’ensonga eyo ka mmutegekere.” Bw’atyo Dawudi n’ategeka ebintu bingi nnyo nga tannafa.
6  Era yayita Sulemaani mutabani we n’amulagira okuzimbira Yakuwa Katonda wa Isirayiri ennyumba.
7  Dawudi n’agamba Sulemaani mutabani we nti: “Omutima gwange gwali gwagala okuzimba ennyumba ey’erinnya lya Yakuwa Katonda wange.
8  Naye ekigambo kya Yakuwa kyanzijira nga kigamba nti, ‘Oyiye omusaayi mungi nnyo era olwanye entalo ez’amaanyi. Tojja kuzimbira linnya lyange nnyumba kubanga oyiye omusaayi mungi nnyo ku nsi mu maaso gange.
9  Laba, ojja kuzaala omwana ow’obulenzi ajja okuba omusajja ow’emirembe, era nja kumuwa ekiwummulo nga mmuwonya abalabe be bonna ku njuyi zonna; ajja kuyitibwa Sulemaani, era mu nnaku ze ndiwa Isirayiri emirembe n’obutebenkevu.
10  Oyo y’ajja okuzimbira erinnya lyange ennyumba. Ajja kuba mwana wange, nange nja kuba kitaawe. Nja kunyweza entebe y’obwakabaka bwe ku Isirayiri emirembe gyonna.’
11  “Kaakano mwana wange, Yakuwa k’abeere naawe era buli kimu kikugendere bulungi ozimbe ennyumba ya Yakuwa Katonda wo nga bwe yakwogerako.
12  Yakuwa akuwe amagezi n’okutegeera bw’anaakuwa obuyinza ku Isirayiri, osobole okukwata amateeka ga Yakuwa Katonda wo.
13  Ojja kutuuka ku buwanguzi bw’onoofuba okukwata ebiragiro n’amateeka Yakuwa bye yalagira Musa okuwa Isirayiri. Beera muvumu era beera wa maanyi. Totya era totekemuka.
14  Laba nze nfubye nga bwe nsobola ne ntegekera ennyumba ya Yakuwa ttalanta za zzaabu 100,000 ne ttalanta za ffeeza 1,000,000 n’ekikomo n’ekyuma ebitasobola kupimibwa olw’obungi bwabyo; era ntegese n’embaawo n’amayinja, naye ojja kubyongerako.
15  Era olina abakozi bangi nnyo—abatemi b’amayinja, abazimbi abazimbisa amayinja, ababazzi, n’abalina obumanyirivu mu kukola emirimu egya buli kika.
16  Zzaabu, ffeeza, ekikomo, n’ekyuma tebisobola kubalibwa. Situka otandike okukola omulimu, era Yakuwa k’abeere naawe.”
17  Era Dawudi n’alagira abaami bonna aba Isirayiri okuyamba Sulemaani mutabani we ng’agamba nti:
18  “Yakuwa Katonda wammwe tali nammwe, era tabawadde kiwummulo okwetooloola wonna? Awaddeyo gye ndi abatuuze b’omu nsi, era ensi ewanguddwa mu maaso ga Yakuwa ne mu maaso g’abantu be.
19  Mumalirire n’omutima gwammwe gwonna n’obulamu bwammwe bwonna okunoonya Yakuwa Katonda wammwe, era mutandike okuzimba ekifo ekitukuvu ekya Yakuwa Katonda ow’amazima, musobole okuleeta essanduuko y’endagaano ya Yakuwa n’ebintu ebitukuvu ebya Katonda ow’amazima mu nnyumba y’erinnya lya Yakuwa egenda okuzimbibwa.”
6  Batabani ba Leevi be bano: Gerusoni, Kokasi, ne Merali.
2  Abaana ba Kokasi be bano: Amulaamu, Izukali, Kebbulooni, ne Wuziyeeri.
3  Abaana ba Amulaamu be bano: Alooni, Musa, ne Miriyamu. Abaana ba Alooni be bano: Nadabu, Abiku, Eriyazaali, ne Isamaali.
4  Eriyazaali yazaala Fenekaasi, ate Fenekaasi n’azaala Abisuwa.
5  Abisuwa yazaala Bukki, ate Bukki n’azaala Uzzi.
6  Uzzi yazaala Zerakiya, ate Zerakiya n’azaala Merayosi.
7  Merayosi yazaala Amaliya, ate Amaliya n’azaala Akitubu.
8  Akitubu yazaala Zadooki, ate Zadooki n’azaala Akimaazi.
9  Akimaazi yazaala Azaliya, ate Azaliya n’azaala Yokanani.
10  Yokanani yazaala Azaliya. Ono ye yaweerezanga nga kabona mu nnyumba Sulemaani gye yazimba mu Yerusaalemi.
11  Azaliya yazaala Amaliya, ate Amaliya n’azaala Akitubu.
12  Akitubu yazaala Zadooki, ate Zadooki n’azaala Salumu.
13  Salumu yazaala Kirukiya, ate Kirukiya n’azaala Azaliya.
14  Azaliya yazaala Seraya, ate Seraya n’azaala Yekozadaki.
15  Yekozadaki ono yawaŋŋangusibwa, Yakuwa bwe yawaŋŋangusa Yuda ne Yerusaalemi ng’akozesa Nebukadduneeza.
16  Abaana ba Leevi be bano: Gerusomu, Kokasi, ne Merali.
17  Gano ge mannya g’abaana ba Gerusomu: Libuni ne Simeeyi.
18  Abaana ba Kokasi be bano: Amulaamu, Izukali, Kebbulooni, ne Wuziyeeri.
19  Abaana ba Merali be bano: Makuli ne Musi. Zino ze mpya z’Abaleevi okusinziira ku mannya ga bajjajjaabwe:
20  Bano be baava mu Gerusomu: Gerusomu yazaala Libuni, Libuni n’azaala Yakasi, Yakasi n’azaala Zimma,
21  Zimma n’azaala Yowa, Yowa n’azaala Iddo, Iddo n’azaala Zeera, Zeera n’azaala Yeyaserayi.
22  Abaana ba Kokasi be bano: Amminadaabu. Amminadaabu yazaala Koola, Koola n’azaala Assiri,
23  Erukaana, ne Ebiyasaafu. Ebiyasaafu yazaala Assiri.
24  Assiri yazaala Takasi, Takasi n’azaala Uliyeri, Uliyeri n’azaala Uzziya, Uzziya n’azaala Sawuli.
25  Abaana ba Erukaana be bano: Amasayi ne Akimosi.
26  Abaana ba Erukaana be bano: Zofayi. Zofayi yazaala Nakasi,
27  Nakasi n’azaala Eriyaabu, Eriyaabu n’azaala Yerokamu, Yerokamu n’azaala Erukaana.
28  Abaana ba Samwiri be bano: omubereberye yali Yoweeri, ow’okubiri Abiya.
29  Abaana ba Merali be bano: Makuli. Makuli yazaala Libuni, Libuni n’azaala Simeeyi, Simeeyi n’azaala Uzza,
30  Uzza n’azaala Simeeya, Simeeya n’azaala Kaggiya, Kaggiya n’azaala Asaya.
31  Bano Dawudi be yalonda okukulira eby’okuyimba mu nnyumba ya Yakuwa ng’Essanduuko emaze okuteekebwayo.
32  Be baali bavunaanyizibwa ku by’okuyimba mu weema entukuvu ey’okusisinkaniramu okutuusa Sulemaani lwe yazimba ennyumba ya Yakuwa mu Yerusaalemi. Baatuukirizanga obuvunaanyizibwa bwabwe obwabaweebwa.
33  Bano be basajja abaaweerezanga n’abaana baabwe: Ku baana b’Abakokasi, Kemani omuyimbi mutabani wa Yoweeri, mutabani wa Samwiri,
34  mutabani wa Erukaana, mutabani wa Yerokamu, mutabani wa Eryeri, mutabani wa Toowa,
35  mutabani wa Zufu, mutabani wa Erukaana, mutabani wa Makasi, mutabani wa Amasayi,
36  mutabani wa Erukaana, mutabani wa Yoweeri, mutabani wa Azaliya, mutabani wa Zeffaniya,
37  mutabani wa Takasi, mutabani wa Assiri, mutabani wa Ebiyasaafu, mutabani wa Koola,
38  mutabani wa Izukali, mutabani wa Kokasi, mutabani wa Leevi, mutabani wa Isirayiri.
39  Muganda we Asafu yayimiriranga ku mukono gwe ogwa ddyo. Asafu yali mutabani wa Berekiya, mutabani wa Simeeya,
40  mutabani wa Mikayiri, mutabani wa Baaseya, mutabani wa Malukiya,
41  mutabani wa Esuni, mutabani wa Zeera, mutabani wa Adaya,
42  mutabani wa Esani, mutabani wa Zimma, mutabani wa Simeeyi,
43  mutabani wa Yakasi, mutabani wa Gerusomu, mutabani wa Leevi.
44  Baganda baabwe bazzukulu ba Merali baalinga ku mukono ogwa kkono, era be bano: Esani mutabani wa Kiisi, mutabani wa Abudi, mutabani wa Maluki,
45  mutabani wa Kasukabiya, mutabani wa Amaziya, mutabani wa Kirukiya,
46  mutabani wa Amuzi, mutabani wa Bani, mutabani wa Semeri,
47  mutabani wa Makuli, mutabani wa Musi, mutabani wa Merali, mutabani wa Leevi.
48  Baganda baabwe Abaleevi be baaweebwa emirimu gyonna egya weema entukuvu, ennyumba ya Katonda ow’amazima.
49  Alooni ne batabani be baanyookerezanga omukka gwa ssaddaaka ku kyoto eky’ebiweebwayo ebyokebwa ne ku kyoto eky’obubaani, nga bakola emirimu egikwata ku bintu ebisinga obutukuvu, okutangirira Isirayiri, nga byonna Musa omuweereza wa Katonda ow’amazima bye yalagira bwe biri.
50  Bano be baava mu Alooni: Eriyazaali. Eriyazaali yazaala Fenekaasi, Fenekaasi n’azaala Abisuwa,
51  Abisuwa n’azaala Bukki, Bukki n’azaala Uzzi, Uzzi n’azaala Zerakiya,
52  Zerakiya n’azaala Merayosi, Merayosi n’azaala Amaliya, Amaliya n’azaala Akitubu,
53  Akitubu n’azaala Zadooki, Zadooki n’azaala Akimaazi.
54  Bino bye byalo byabwe nga bwe baasiisiranga mu bitundu byabwe: akalulu akasooka kaagwa ku bazzukulu ba Alooni ab’oluggya lw’Abakokasi.
55  Baabawa Kebbulooni mu nsi ya Yuda n’amalundiro gonna agakyetoolodde.
56  Naye ebitundu ebiri ebweru w’ekibuga n’ebyalo byakyo baabiwa Kalebu mutabani wa Yefune.
57  Bazzukulu ba Alooni baabawa ebibuga bino: Kebbulooni ekibuga eky’okuddukiramu, ne Libuna n’amalundiro gaakyo, ne Yattiri, ne Esutemowa n’amalundiro gaakyo,
58  ne Kireni n’amalundiro gaakyo, ne Debiri n’amalundiro gaakyo,
59  ne Asani n’amalundiro gaakyo, ne Besusemesi n’amalundiro gaakyo.
60  Ekika kya Benyamini kyabawa Geba n’amalundiro gaakyo, ne Alemesi n’amalundiro gaakyo, ne Anasosi n’amalundiro gaakyo. Ebibuga byabwe byonna ebyaweebwa empya zaabwe byali 13.
61  Abakokasi abalala baaweebwa ebibuga kkumi, okuva mu luggya lw’ekika, okuva mu kitundu kimu kya kubiri eky’ekika, ekitundu ekimu eky’okubiri ekya Manase.
62  Abagerusomu okusinziira ku mpya zaabwe baaweebwa ebibuga 13 okuva mu kika kya Isakaali, okuva mu kika kya Aseri, okuva mu kika kya Nafutaali, n’okuva mu kika kya Manase mu Basani.
63  Abamerali okusinziira ku mpya zaabwe baaweebwa ebibuga 12 nga bikubwako akalulu, okuva mu kika kya Lewubeeni, okuva mu kika kya Gaadi, n’okuva mu kika kya Zebbulooni.
64  Bwe batyo Abayisirayiri baawa Abaleevi ebibuga ebyo n’amalundiro gaabyo.
65  Ate era baagaba ebibuga nga bakuba kalulu, okuva mu kika kya Yuda, okuva mu kika kya Simiyoni, n’okuva mu kika kya Benyamini, ebibuga ebyali bimenyeddwa amannya.
66  Ezimu ku mpya z’Abakokasi zaafuna ebibuga okuva mu kika kya Efulayimu okuba ekitundu kyazo.
67  Baabawa ebibuga bino: Sekemu ekibuga eky’okuddukiramu ekiri mu kitundu kya Efulayimu eky’ensozi n’amalundiro gaakyo, ne Gezeri n’amalundiro gaakyo,
68  ne Yokumeyamu n’amalundiro gaakyo, ne Besu-kolooni n’amalundiro gaakyo,
69  ne Ayalooni n’amalundiro gaakyo, ne Gasulimmoni n’amalundiro gaakyo.
70  Ate ebyaggibwa ku kitundu ekimu eky’okubiri eky’ekika kya Manase ne biweebwa empya z’Abakokasi ezaasigalawo bye bino: Aneri n’amalundiro gaakyo ne Bireyamu n’amalundiro gaakyo.
71  Okuva mu luggya lw’ekitundu ekimu eky’okubiri eky’ekika kya Manase, Abagerusomu baaweebwa Golani eky’omu Basani n’amalundiro gaakyo ne Asutaloosi n’amalundiro gaakyo;
72  ate okuva mu kika kya Isakaali, Kedesi n’amalundiro gaakyo, ne Daberasi n’amalundiro gaakyo,
73  ne Lamosi n’amalundiro gaakyo ne Anemu n’amalundiro gaakyo;
74  ate okuva mu kika kya Aseri, Masali n’amalundiro gaakyo, ne Abudoni n’amalundiro gaakyo,
75  ne Kukoki n’amalundiro gaakyo, ne Lekobu n’amalundiro gaakyo;
76  ate okuva mu kika kya Nafutaali, Kedesi mu Ggaliraaya n’amalundiro gaakyo, ne Kammoni n’amalundiro gaakyo, ne Kiriyasayimu n’amalundiro gaakyo.
77  Okuva mu kika kya Zebbulooni, Abamerali abaali basigaddewo baaweebwa Limmono n’amalundiro gaakyo ne Taboli n’amalundiro gaakyo,
78  era okuva mu kika kya Lewubeeni, mu kitundu kya Yoludaani e Yeriko ebuvanjuba wa Yoludaani, baaweebwa Bezeri ekiri mu ddungu n’amalundiro gaakyo, ne Yakazi n’amalundiro gaakyo,
79  ne Kedemosi n’amalundiro gaakyo, ne Mefaasi n’amalundiro gaakyo;
80  okuva mu kika kya Gaadi, Lamosi mu Gireyaadi n’amalundiro gaakyo, ne Makanayimu n’amalundiro gaakyo,
81  ne Kesuboni n’amalundiro gaakyo, ne Yazeri n’amalundiro gaakyo.
21  Awo Sitaani n’asalawo okulumba Isirayiri era n’asendasenda Dawudi okubala Abayisirayiri.
2  Dawudi n’agamba Yowaabu n’abaami b’abantu nti: “Mugende mubale Abayisirayiri okuva e Beeru-seba okutuuka e Ddaani, oluvannyuma muntegeeze omuwendo gwabwe ngumanye.”
3  Naye Yowaabu n’agamba nti: “Yakuwa k’ayongere ku bungi bw’abantu be emirundi 100! Mukama wange kabaka, bonna si baweereza ba mukama wange? Lwaki mukama wange ayagala okukola kino? Lwaki aleetera Isirayiri okubaako omusango?”
4  Kyokka ekigambo kya kabaka ne kisinza ekya Yowaabu amaanyi. Bw’atyo Yowaabu n’agenda n’atalaaga Isirayiri yonna, oluvannyuma n’ajja e Yerusaalemi.
5  Yowaabu n’awa Dawudi omuwendo gw’abantu abaali babaliddwa. Abayisirayiri bonna baali abasajja 1,100,000 abaali bakwata ebitala, ate mu Yuda baali abasajja 470,000 abaali bakwata ebitala.
6  Naye Yowaabu teyawandiika ba mu kika kya Leevi n’ekya Benyamini olw’okuba ekigambo kya kabaka teyakyagala.
7  Ekintu kino kyanyiiza nnyo Katonda ow’amazima, bw’atyo n’abonereza Isirayiri.
8  Awo Dawudi n’agamba Katonda ow’amazima nti: “Nnyonoonye nnyo olw’okukola ekintu kino. Kaakano nkwegayiridde, sonyiwa omuweereza wo ensobi gy’akoze, kubanga kye nkoze kya busirusiru nnyo.”
9  Awo Yakuwa n’ayogera ne Gaadi, eyategeezanga Dawudi okwolesebwa okwavanga eri Katonda, n’amugamba nti:
10  “Genda ogambe Dawudi nti, ‘Bw’ati Yakuwa bw’agamba: “Nkuteereddewo ebibonerezo bisatu. Londako kimu kye mba nkuwa.”’”
11  Awo Gaadi n’agenda eri Dawudi n’amugamba nti: “Bw’ati Yakuwa bw’agamba: ‘Londako kimu ku bino:
12  emyaka esatu egy’enjala, oba emyezi esatu ng’abalabe bo bakumalawo, ng’ekitala kyabwe kikutuukako, oba wabeewo ekitala kya Yakuwa okumala ennaku ssatu—endwadde ey’amaanyi mu nsi—nga malayika wa Yakuwa aleeta okuzikirira mu nsi ya Isirayiri yonna.’ Kaakano salawo kye mba nziramu Oyo antumye.”
13  Dawudi n’agamba Gaadi nti: “Kino kinzitooweredde nnyo. Ka ngwe mu mukono gwa Yakuwa, kubanga musaasizi nnyo; naye tondeka kugwa mu mukono gwa muntu.”
14  Awo Yakuwa n’aleeta endwadde ey’amaanyi mu Isirayiri, ne mufaamu abantu 70,000.
15  Ate era Katonda ow’amazima n’atuma malayika e Yerusaalemi okukizikiriza. Naye Yakuwa bwe yalaba ng’anaatera okukizikiriza, n’akwatirwa abantu be ekisa olw’endwadde gye yali aleese, n’agamba malayika eyali azikiriza nti: “Ekyo kimala! Omukono gwo gusse.” Malayika wa Yakuwa yali ayimiridde kumpi n’egguuliro lya Olunaani Omuyebusi.
16  Dawudi bwe yayimusa amaaso ge, n’alaba malayika wa Yakuwa ng’ayimiridde wakati w’ensi n’eggulu ng’akutte mu ngalo ze ekitala ekisowoddwa era ng’akyolekezza Yerusaalemi. Amangu ago Dawudi n’abakadde ne bavunnama, era baali bambadde ebibukutu.
17  Awo Dawudi n’agamba Katonda ow’amazima nti: “Si nze nnalagira okubala abantu? Nze nnayonoona era ne nkola ekibi; naye endiga zino zikoze ki? Ai Yakuwa Katonda wange, nkwegayiridde, omukono gwo ka gube ku nze ne ku nnyumba ya kitange; naye toleeta ku bantu bo kirwadde kino.”
18  Awo malayika wa Yakuwa n’agamba Gaadi okugamba Dawudi agende azimbire Yakuwa ekyoto ku gguuliro lya Olunaani Omuyebusi.
19  Dawudi n’agenda, nga Gaadi bwe yamugamba mu linnya lya Yakuwa.
20  Mu kiseera ekyo Olunaani yakyuka n’alaba malayika, era batabani be abana abaali naye ne beekweka. Olunaani yali awuula ŋŋaano.
21  Awo Dawudi n’agenda eri Olunaani. Olunaani bwe yamulaba, amangu ago n’ava mu gguuliro n’avunnamira Dawudi.
22  Dawudi n’agamba Olunaani nti: “Nguza ekifo ekyo awali egguuliro, nzimbirewo Yakuwa ekyoto. Kinguze ssente zennyini ezikigyaamu, ekirwadde kisobole okuggibwa ku bantu.”
23  Naye Olunaani n’agamba Dawudi nti: “Kitwale, era mukama wange kabaka akole ekyo ky’alaba nga kirungi gy’ali. Laba, nkuwadde ente ez’ebiweebwayo ebyokebwa, n’ebibaawo ebiwuula bibe enku, n’eŋŋaano okuba ekiweebwayo eky’emmere ey’empeke. Byonna mbikuwadde.”
24  Kyokka Kabaka Dawudi n’agamba Olunaani nti: “Nedda, nja kubigula ssente ezibigyaamu, kubanga sijja kutwala bibyo mbiwe Yakuwa oba mbiweeyo nga ssaddaaka ezookebwa nga sirina kye nsasudde.”
25  Awo Dawudi n’awa Olunaani sekeri za zzaabu 600 okusasulira ekifo.
26  Dawudi n’azimbira Yakuwa ekyoto mu kifo ekyo, era n’awaayo ssaddaaka ezookebwa ne ssaddaaka ez’emirembe, n’akoowoola Yakuwa, era n’amuddamu ng’asindika omuliro okuva mu ggulu ne gukka ku kyoto eky’ebiweebwayo ebyokebwa.
27  Awo Yakuwa n’alagira malayika okuzza ekitala kye mu kiraato kyakyo.
28  Dawudi bwe yalaba nga Yakuwa amuzzeemu ku gguuliro lya Olunaani Omuyebusi, Dawudi ne yeeyongera okuweeranga eyo ssaddaaka.
29  Naye mu kiseera ekyo weema ya Yakuwa Musa gye yakolera mu ddungu n’ekyoto eky’ebiweebwayo ebyokebwa byali mu kifo ekigulumivu e Gibiyoni.
30  Kyokka Dawudi teyasobola kugendayo kwebuuza ku Katonda kubanga yali atidde nnyo olw’ekitala kya malayika wa Yakuwa.
25  Ate era Dawudi n’abakulu b’ebibinja by’obuweereza ne balonda abamu ku baana ba Asafu, n’aba Kemani, n’aba Yedusuni baweereze nga boogera eby’obunnabbi nga bakubirako entongooli n’ebivuga eby’enkoba n’ebitaasa. Olukalala lw’abo abeenyigira mu buweereza obwo lwe luno:
2  Ku baana ba Asafu: Zakkuli, Yusufu, Nesaniya, ne Asalera. Abaana ba Asafu abo baali wansi w’obulagirizi bwa Asafu eyayogeranga eby’obunnabbi ng’ali wansi w’obulagirizi bwa kabaka.
3  Ku ba Yedusuni: Gedaliya, Zeri, Yesukaya, Simeeyi, Kasukabiya, ne Mattisiya; abaana ba Yedusuni abo omukaaga baali wansi w’obulagirizi bwa kitaabwe Yedusuni eyayogeranga eby’obunnabbi ng’akubirako entongooli okwebaza n’okutendereza Yakuwa.
4  Ku ba Kemani, abaana ba Kemani be bano: Bukkiya, Mattaniya, Wuziyeeri, Sebuweri, Yerimosi, Kananiya, Kanani, Eriyaasa, Giddaluti, Lomamutyezeri, Yosubekasa, Malosi, Kosiri, ne Makaziyoosi.
5  Abo bonna baali baana ba Kemani eyategeezanga kabaka okwolesebwa okwavanga eri Katonda okukwata ku bintu bya Katonda ow’amazima okumuweesa ekitiibwa; era Katonda ow’amazima yawa Kemani abaana ab’obulenzi kkumi na bana n’ab’obuwala basatu.
6  Abo bonna baali wansi w’obulagirizi bwa kitaabwe mu kuyimba okw’oku nnyumba ya Yakuwa nga bakuba ebitaasa n’ebivuga eby’enkoba n’entongooli, era nga gwe mulimu gwe baakolanga ku nnyumba ya Katonda ow’amazima. Asafu, Yedusuni, ne Kemani baali wansi w’obulagirizi bwa kabaka.
7  Abo bonna awamu ne baganda baabwe abaatendekebwa okuyimbira Yakuwa, baali 288, era bonna baali bakugu.
8  Baakuba obululu okuweebwa emirimu gye baalina okukola, era ng’atali wa kitiibwa ali kye kimu n’ow’ekitiibwa, ng’omukugu ali kye kimu n’omuyiga.
9  Akalulu akasooka kaagwa ku Yusufu mutabani wa Asafu, ak’okubiri ku Gedaliya (ye ne baganda be ne batabani be baali 12);
10  ak’okusatu ku Zakkuli, batabani be ne baganda be, 12;
11  ak’okuna ku Izuli, batabani be ne baganda be, 12;
12  ak’okutaano ku Nesaniya, batabani be ne baganda be, 12;
13  ak’omukaaga ku Bukkiya, batabani be ne baganda be, 12;
14  ak’omusanvu ku Yesalera, batabani be ne baganda be, 12;
15  ak’omunaana ku Yesukaya, batabani be ne baganda be, 12;
16  ak’omwenda ku Mattaniya, batabani be ne baganda be, 12;
17  ak’ekkumi ku Simeeyi, batabani be ne baganda be, 12;
18  ak’ekkumi n’akamu ku Azaleri, batabani be ne baganda be, 12;
19  ak’ekkumi n’obubiri ku Kasukabiya, batabani be ne baganda be, 12;
20  ak’ekkumi n’obusatu ku Subayeri, batabani be ne baganda be, 12;
21  ak’ekkumi n’obuna ku Mattisiya, batabani be ne baganda be, 12;
22  ak’ekkumi n’obutaano ku Yeremosi, batabani be ne baganda be, 12;
23  ak’ekkumi n’omukaaga ku Kananiya, batabani be ne baganda be, 12;
24  ak’ekkumi n’omusanvu ku Yosubekasa, batabani be ne baganda be, 12;
25  ak’ekkumi n’omunaana ku Kanani, batabani be ne baganda be, 12;
26  ak’ekkumi n’omwenda ku Malosi, batabani be ne baganda be, 12;
27  ak’abiri ku Eriyaasa, batabani be ne baganda be, 12;
28  ak’abiri mu akamu ku Kosiri, batabani be ne baganda be, 12;
29  ak’abiri mu obubiri ku Giddaluti, batabani be ne baganda be, 12;
30  ak’abiri mu obusatu ku Makaziyoosi, batabani be ne baganda be, 12;
31  ak’abiri mu obuna ku Lomamutyezeri, batabani be ne baganda be, 12.
13  Awo Dawudi n’ayogera n’abaali bakulira enkumi n’abakulira ebikumi na buli mukulu;
2  Dawudi n’agamba ekibiina kya Isirayiri kyonna nti: “Bwe kiba nga kirungi gye muli era nga Yakuwa Katonda waffe akikkiriza, ka tutumye baganda baffe abasigaddeyo mu bitundu byonna ebya Isirayiri ne bakabona n’Abaleevi abali mu bibuga byabwe ebiriko amalundiro bajje batwegatteko,
3  tuleete Essanduuko ya Katonda waffe.” Kubanga baali tebagifuddeeko mu kiseera kya Sawulo.
4  Ekibiina kyonna ne kikkiriza okukola bwe kityo, kubanga abantu bonna baakiraba nga kirungi.
5  Awo Dawudi n’akuŋŋaanya Isirayiri yonna okuva ku mugga gw’e Misiri okutuuka e Lebo-kamasi, baleete Essanduuko ya Katonda ow’amazima okuva e Kiriyasu-yalimu.
6  Awo Dawudi ne Isirayiri yonna ne bagenda e Bbaala, e Kiriyasu-yalimu ekya Yuda, okuggyayo Essanduuko ya Katonda ow’amazima atuula waggulu wa bakerubi, Essanduuko abantu we bakoowoolera erinnya lya Yakuwa.
7  Naye Essanduuko ya Katonda ow’amazima baagitambuliza ku kigaali ekipya nga bagiggya mu nnyumba ya Abinadaabu, era Uzza ne Akiyo be baali abagoba b’ekigaali.
8  Dawudi ne Isirayiri yonna baali bajaganya mu maaso ga Katonda ow’amazima n’amaanyi gaabwe gonna, nga bayimba, nga bakuba entongooli, ebivuga eby’enkoba ebirala, obugoma obutono, ebitaasa, n’amakondeere.
9  Naye bwe baatuuka ku gguuliro lya Kidoni, Uzza n’agolola omukono gwe n’akwata Essanduuko kubanga ente zaali zigenda kugisuula.
10  Awo obusungu bwa Yakuwa ne bubuubuukira Uzza, n’amutta kubanga yagolola omukono gwe okukwata Essanduuko; n’afiira awo mu maaso ga Katonda.
11  Dawudi n’asunguwala olw’okuba obusungu bwa Yakuwa bwali bubuubuukidde Uzza; ekifo ekyo ne kituumibwa Pereezi-uzza n’okutuusa leero.
12  Dawudi n’atya Katonda ow’amazima ku lunaku olwo, n’agamba nti: “Nnyinza ntya okutwala Essanduuko ya Katonda ow’amazima gye mbeera?”
13  Essanduuko Dawudi n’atagitwala gye yali abeera mu Kibuga kya Dawudi, naye n’agitwala mu nnyumba ya Obedi-edomu Omugitti.
14  Essanduuko ya Katonda ow’amazima n’ebeera n’ab’ennyumba ya Obedi-edomu. N’ebeera mu nnyumba ye okumala emyezi esatu; Yakuwa n’awa omukisa ab’ennyumba ya Obedi-edomu ne byonna bye yalina.
14  Awo Kabaka Kiramu owa Ttuulo n’atuma ababaka eri Dawudi, n’amuweereza n’embaawo z’entolokyo, abazimbi abazimbisa amayinja, n’ababazzi, bamuzimbire ennyumba.
2  Dawudi n’ategeera nti Yakuwa yali anywezezza obwakabaka bwe ku Isirayiri, kubanga yagulumiza obwakabaka bwe ku lw’abantu be Isirayiri.
3  Dawudi n’awasa abakazi abalala mu Yerusaalemi, n’azaala abaana abalala ab’obulenzi n’ab’obuwala.
4  Gano ge mannya g’abaana be yazaalira mu Yerusaalemi: Sammuwa, Sobabu, Nasani, Sulemaani,
5  Ibukali, Eriswa, Erupereti,
6  Noga, Nefegi, Yafiya,
7  Erisaama, Beeriyada, ne Erifereti.
8  Abafirisuuti bwe baawulira nti Dawudi yali afukiddwako amafuta okuba kabaka wa Isirayiri yonna, bonna ne bagenda okumunoonya. Dawudi bwe yakiwulira n’agenda okubalwanyisa.
9  Awo Abafirisuuti ne bagenda ne bazinda Ekiwonvu ky’Abaleefa.
10  Dawudi ne yeebuuza ku Katonda ng’agamba nti: “Ŋŋende nnwanyise Abafirisuuti? Onoobawaayo mu mukono gwange?” Yakuwa n’amugamba nti: “Genda, nja kubawaayo mu mukono gwo.”
11  Dawudi n’agenda e Bbaali-perazimu n’abalwanyisa n’abatta. Dawudi n’agamba nti: “Katonda ow’amazima ankulembeddemu n’awaguza mu balabe bange ng’amazzi agawaguza ng’akozesa omukono gwange.” Eyo ye nsonga lwaki ekifo ekyo baakituuma Bbaali-perazimu.
12  Abafirisuuti ne baleka eyo bakatonda baabwe. Dawudi n’alagira ne babookya.
13  Oluvannyuma Abafirisuuti baddamu okuzinda ekiwonvu.
14  Dawudi n’addamu ne yeebuuza ku Katonda, Katonda ow’amazima n’amugamba nti: “Tobalumba butereevu, wabula weetooloole obave emabega obalumbire mu maaso g’obuti bwa bbaka.
15  Bw’onoowulira mu masanso g’obuti bwa bbaka omusinde gw’abatambula, awo ng’ogenda obalwanyisa, kubanga Katonda ow’amazima ajja kuba akukulembeddemu okutta eggye ly’Abafirisuuti.”
16  Dawudi n’akola nga Katonda ow’amazima bwe yamulagira, ne batta eggye ly’Abafirisuuti okuva e Gibiyoni okutuuka e Gezeri.
17  Ettutumu lya Dawudi ne libuna mu nsi zonna, era Yakuwa n’aleetera amawanga gonna okutya Dawudi.
29  Awo Kabaka Dawudi n’agamba ekibiina kyonna nti: “Sulemaani mutabani wange Katonda gw’alonze muto era talina bumanyirivu, ate ng’omulimu munene; kubanga yeekaalu si ya muntu wabula ya Yakuwa Katonda.
2  Era nfubye nga bwe nsobola okutegekera ennyumba ya Katonda wange, nga mpaayo zzaabu ow’okukolamu ebintu ebya zzaabu, ffeeza ow’okukolamu ebintu ebya ffeeza, ekikomo eky’okukolamu ebintu eby’ekikomo, ekyuma eky’okukolamu ebintu eby’ekyuma, embaawo ez’okukolamu ebintu eby’embaawo, amayinja ga sokamu, amayinja ag’okusibisibwa obudongo, amayinja ag’okutonaatona, amayinja ag’omuwendo aga buli ngeri, n’amayinja ga sayisi mangi nnyo.
3  Era olw’okuba njagala nnyo ennyumba ya Katonda wange, nnina eby’obugagga ebyange ku bwange ebya zzaabu ne ffeeza bye mpaayo eri ennyumba ya Katonda wange, okugatta ku ebyo byonna bye ntegekedde ennyumba entukuvu;
4  mpaayo ttalanta 3,000 eza zzaabu ow’e Ofiri, ne ttalanta 7,000 eza ffeeza alongooseddwa, eby’okubikka ku bisenge by’ennyumba;
5  zzaabu ow’okukolamu ebintu ebya zzaabu, ne ffeeza ow’okukolamu ebintu ebya ffeeza, n’ow’emirimu gyonna eginaakolebwa abakugu mu mirimu gy’eby’emikono. Ani ayagala okubaako ky’awa Yakuwa leero?”
6  Awo abakulu b’ennyumba za bakitaabwe n’abakulu b’ebika bya Isirayiri n’abakulira enkumi n’abakulira ebikumi n’abaalabiriranga emirimu gya kabaka ne bavaayo kyeyagalire.
7  Baawaayo eby’omulimu gw’ennyumba ya Katonda ow’amazima: ttalanta za zzaabu 5,000 ne daliki 10,000 ne ttalanta za ffeeza 10,000 ne ttalanta z’ekikomo 18,000 ne ttalanta z’ekyuma 100,000.
8  Buli eyalina amayinja ag’omuwendo yagawaayo mu ggwanika ly’ennyumba ya Yakuwa eryali likulirwa Yekyeri Omugerusoni.
9  Awo abantu ne basanyuka olw’okuwaayo kyeyagalire ebiweebwayo bino, kubanga baawaayo eri Yakuwa ebiweebwayo ebya kyeyagalire n’omutima gwabwe gwonna; era ne Kabaka Dawudi naye yasanyuka nnyo.
10  Awo Dawudi n’atendereza Yakuwa mu maaso g’ekibiina kyonna, n’agamba nti: “Ai Yakuwa Katonda wa kitaffe Isirayiri, otenderezebwe emirembe n’emirembe.
11  Ai Yakuwa, oli mukulu, oli wa maanyi, oli mulungi, osukkulumye, era oli wa kitiibwa; kubanga ebintu byonna ebiri mu ggulu ne ku nsi bibyo. Obwakabaka bubwo Ai Yakuwa. Ggwe agulumiziddwa era akulira bonna.
12  Obugagga n’ekitiibwa biva gy’oli, era ggwe ofuga byonna; mu mukono gwo mwe muli obuyinza n’amaanyi, era omukono gwo gusobola okuwa abantu obukulu era n’okuwa bonna amaanyi.
13  Kaakano, Ai Katonda waffe, tukwebaza era tutendereza erinnya lyo eddungi.
14  “Naye nze n’abantu bange ffe baani okuwaayo ebiweebwayo ebya kyeyagalire nga bino? Kubanga ebintu byonna biva gy’oli, era tukuwadde ebiva mu mukono gwo.
15  Kubanga tuli bagwira era basenze mu maaso go nga bajjajjaffe bonna bwe baali. Ennaku zaffe ku nsi ziringa kisiikirize—tetubeerawo lubeerera.
16  Ai Yakuwa Katonda waffe, ebintu bino byonna ebingi bye tutegese okukuzimbira ennyumba ey’erinnya lyo ettukuvu bivudde mu mukono gwo era byonna bibyo.
17  Era nkimanyi bulungi, Ai Katonda wange, nti okebera omutima era nti osanyukira obugolokofu. Mu bwesimbu bw’omutima gwange mpaddeyo ebintu bino byonna kyeyagalire, era nsanyuse nnyo okulaba abantu bo abali wano nga bawaayo ebiweebwayo gy’oli kyeyagalire.
18  Ai Yakuwa Katonda wa Ibulayimu, Isaaka, ne Isirayiri, bajjajjaffe, yamba abantu bano okusigala nga balina omwoyo ng’ogwo era bayambe bakuweerezenga n’omutima gwabwe gwonna.
19  Ne Sulemaani mutabani wange muwe omutima ogutuukiridde asobole okukwatanga ebiragiro byo, ne by’otujjukiza, n’amateeka go, era akole ebintu ebyo byonna era azimbe yeekaalu gye ntegekedde ebintu.”
20  Awo Dawudi n’agamba ekibiina kyonna nti: “Mutendereze Yakuwa Katonda wammwe.” Ekibiina kyonna ne kitendereza Yakuwa Katonda wa bajjajjaabwe era ne bavunnamira Yakuwa ne kabaka.
21  Ne bawaayo ssaddaaka eri Yakuwa era ne bawaayo ebiweebwayo ebyokebwa eri Yakuwa ku lunaku olwaddirira, ente ento ennume 1,000 n’endiga ennume 1,000 n’endiga ento ennume 1,000 n’ebiweebwayo eby’eby’okunywa ebigenderako. Baawaayo ssaddaaka mu bungi ku lwa Isirayiri yonna.
22  Ne baliira era ne banywera mu maaso ga Yakuwa ku lunaku olwo nga basanyufu nnyo; ne balangirira Sulemaani mutabani wa Dawudi nga kabaka omulundi ogw’okubiri, era ne bamufukako amafuta mu maaso ga Yakuwa okuba omukulembeze era ne Zadooki ne bamufukako amafuta okuba kabona.
23  Sulemaani n’atuula ku ntebe ya Yakuwa ey’obwakabaka ng’adda mu kifo kya Dawudi kitaawe, obufuzi bwe ne buba bulungi era Abayisirayiri bonna ne bamugondera.
24  Abaami bonna n’abalwanyi ab’amaanyi n’abaana ba Kabaka Dawudi bonna ne bagondera Kabaka Sulemaani.
25  Era Yakuwa n’afuula Sulemaani ow’ekitiibwa ennyo mu maaso ga Isirayiri yonna era n’amuwa ekitiibwa eky’obwakabaka ekyali kitabanga ku kabaka yenna mu Isirayiri.
26  Dawudi mutabani wa Yese yafuga Isirayiri yonna;
27  era yafuga Isirayiri okumala emyaka 40. Yafugira mu Kebbulooni emyaka 7, ate n’afugira e Yerusaalemi emyaka 33.
28  Oluvannyuma n’afa ng’akaddiyidde ddala bulungi, ng’amatidde ennaku z’obulamu bwe n’obugagga n’ekitiibwa; Sulemaani mutabani we n’amusikira ku bwakabaka.
29  Ebyafaayo bya Kabaka Dawudi, okuva ku byasooka okutuukira ddala ku byasembayo, byawandiikibwa mu biwandiiko bya Samwiri omulabi n’ebya nnabbi Nasani n’ebya Gaadi eyategeezanga okwolesebwa okwavanga eri Katonda.
30  Ebiwandiiko ebyo byogera ne ku bufuzi bwe bwonna, n’amaanyi ge, n’ebyaliwo mu kiseera kye ne mu Isirayiri ne mu bwakabaka bwonna obwali bubeetoolodde.
19  Nga wayiseewo ekiseera, Nakasi kabaka w’Abaamoni yafa, mutabani we n’amusikira ku bwakabaka.
2  Awo Dawudi n’agamba nti: “Nja kulaga Kanuni mutabani wa Nakasi okwagala okutajjulukuka kubanga kitaawe yandaga okwagala okutajjulukuka.” Awo Dawudi n’atuma ababaka okumukubagiza olw’okufiirwa kitaawe. Naye abaweereza ba Dawudi bwe baatuuka mu nsi y’Abaamoni okukubagiza Kanuni,
3  abaami b’Abaamoni ne bagamba Kanuni nti: “Olowooza Dawudi okutuma abantu okukukubagiza, akikoze lwa kussaamu kitaawo kitiibwa? Olowooza abaweereza be tebazze kwetegereza n’okuketta ensi n’okukuggya mu buyinza?”
4  Awo Kanuni n’akwata abaweereza ba Dawudi n’abamwako ebirevu, ebyambalo byabwe n’abisala ne biba nga bikoma ku butuuliro, n’abaleka ne bagenda.
5  Dawudi bwe yategeezebwa ebyali bituuse ku basajja abo, amangu ago n’atuma ababaka okubasisinkana, kubanga baali baweebuddwa nnyo; kabaka n’abagamba nti: “Mubeere mu Yeriko okutuusa ng’ebirevu byammwe bimaze okukula, mulyoke mukomewo.”
6  Awo Abaamoni ne bakitegeera nti Dawudi yali abakyaye; Kanuni n’Abaamoni ne baweereza ttalanta za ffeeza 1,000 okupangisa amagaali n’abeebagazi b’embalaasi okuva mu Mesopotamiya, ne mu Alamu-maaka ne mu Zoba.
7  Ne bapangisa amagaali 32,000 ne kabaka wa Maaka n’abantu be. Ne bajja ne basiisira mu maaso ga Medeba. Abaamoni nabo ne bava mu bibuga byabwe ne bakuŋŋaana wamu ne bajja okulwana.
8  Dawudi bwe yakiwulira, n’asindika Yowaabu n’eggye lyonna n’abalwanyi be abaali basinga okuba ab’amaanyi.
9  Abaamoni ne bagenda ne basimba ennyiriri okulwana ku mulyango oguyingira mu kibuga, ate bo bakabaka abaali bazze baali bokka mu kyererezi.
10  Yowaabu bwe yalaba ng’abasirikale bamulumba okuva mu maaso n’emabega, n’alonda abamu ku balwanyi ba Isirayiri abaali basinga obulungi n’abasimbisa ennyiriri okwaŋŋanga Abasuuli.
11  Abasajja abalala bonna n’abakwasa Abisaayi muganda we abasimbise ennyiriri okwaŋŋanga Abaamoni.
12  N’agamba nti: “Abasuuli bwe banansinza amaanyi ojja kujja onnyambe; naye Abaamoni bwe banaakusinza amaanyi nja kujja nkuyambe.
13  Tube ba maanyi era tube bavumu tulwanirire abantu baffe n’ebibuga bya Katonda waffe; Yakuwa ajja kukola ky’anaalaba nga kirungi mu maaso ge.”
14  Awo Yowaabu n’abasajja be ne basembera okulwana n’Abasuuli, Abasuuli ne bamudduka.
15  Abaamoni bwe baalaba ng’Abasuuli badduse, nabo ne badduka Abisaayi muganda we ne bagenda mu kibuga. Awo Yowaabu n’agenda e Yerusaalemi.
16  Abasuuli bwe baalaba nga Isirayiri ebawangudde, ne batuma ababaka okuyita Abasuuli abaali mu kitundu ekiri okumpi n’Omugga, nga Sofaki omukulu w’amagye ga Kadadezeri y’abakulembeddemu.
17  Dawudi bwe yategeezebwa, amangu ago n’akuŋŋaanya Isirayiri yonna ne basomoka Yoludaani ne bagenda gye baali ne basimba ennyiriri okubalwanyisa. Dawudi bwe yasimbisa abalwanyi be ennyiriri okwaŋŋanga Abasuuli, Abasuuli ne balwana naye.
18  Abasuuli bwe baalaba ng’Abayisirayiri babasinga amaanyi ne badduka; Dawudi n’atta Abasuuli abavuzi b’amagaali 7,000 n’abasirikale abatambuza ebigere 40,000 era n’atta ne Sofaki omukulu w’eggye lyabwe.
19  Abaweereza ba Kadadezeri bwe baalaba nga Isirayiri ebawangudde, amangu ago ne bakola endagaano ey’emirembe ne Dawudi, n’atandika okubafuga; Busuuli teyaddamu kwagala kuyamba Baamoni.
24  Bino bye bibinja bya bazzukulu ba Alooni: Abaana ba Alooni baali, Nadabu, Abiku, Eriyazaali, ne Isamaali.
2  Kyokka Nadabu ne Abiku baasooka kitaabwe okufa era tebaalina baana ba bulenzi; naye Eriyazaali ne Isamaali beeyongera okuweereza nga bakabona.
3  Dawudi ne Zadooki eyasibuka mu baana ba Eriyazaali ne Akimereki eyasibuka mu baana ba Isamaali ne bagabanyaamu bazzukulu ba Alooni ebibinja ng’obuvunaanyizibwa bw’obuweereza bwabwe bwe bwali.
4  Naye abaana ba Eriyazaali baalina abakulu bangi okusinga abaana ba Isamaali. Awo abakulu ne babagabanyaamu bwe bati: abaana ba Eriyazaali baafuna abakulu 16 abaali bakulira ennyumba za bakitaabwe, ate bo abaana ba Isamaali ne bafuna abakulu 8 abaali bakulira ennyumba za bakitaabwe.
5  Ate era baabagabanyaamu nga bakuba obululu, ekibinja ekimu awamu n’ekirala, kubanga waaliwo abaami abaali bavunaanyizibwa ku kifo ekitukuvu n’abaami abaali baweereza Katonda ow’amazima okuva mu baana ba Eriyazaali ne mu baana ba Isamaali.
6  Awo Semaaya mutabani wa Nesaneeri omuwandiisi w’Abaleevi n’awandiikira amannya gaabwe mu maaso ga kabaka n’abaami ne Zadooki kabona ne Akimereki mutabani wa Abiyasaali n’abakulu b’ennyumba za bakitaabwe ba bakabona n’ez’Abaleevi, ng’ennyumba emu erondebwa okuva mu baana ba Eriyazaali era ng’ennyumba emu erondebwa okuva mu baana ba Isamaali.
7  Awo akalulu akasooka ne kagwa ku Yekoyalibu, ak’okubiri ku Yedaya,
8  ak’okusatu ku Kalimu, ak’okuna ku Seyolimu,
9  ak’okutaano ku Malukiya, ak’omukaaga ku Miyamini,
10  ak’omusanvu ku Kakkozi, ak’omunaana ku Abiya,
11  ak’omwenda ku Yesuwa, ak’ekkumi ku Sekaniya,
12  ak’ekkumi n’akamu ku Eriyasibu, ak’ekkumi n’obubiri ku Yakimu,
13  ak’ekkumi n’obusatu ku Kuppa, ak’ekkumi n’obuna ku Yesebeyabu,
14  ak’ekkumi n’obutaano ku Biruga, ak’ekkumi n’omukaaga ku Immeri,
15  ak’ekkumi n’omusanvu ku Keziri, ak’ekkumi n’omunaana ku Kapizzezi,
16  ak’ekkumi n’omwenda ku Pesakiya, ak’abiri ku Yekezukeri,
17  ak’abiri mu akamu ku Yakini, ak’abiri mu obubiri ku Gamuli,
18  ak’abiri mu obusatu ku Deraya, ak’abiri mu obuna ku Maaziya.
19  Eyo ye ngeri gye baategekebwamu mu buweereza bwabwe, okujjanga ku nnyumba ya Yakuwa okusinziira ku nkola eyateekebwawo jjajjaabwe Alooni, nga Yakuwa Katonda wa Isirayiri bwe yamulagira.
20  Bano be Baleevi abaasigalawo: ku baana ba Amulaamu, Subayeri; ku baana ba Subayeri, Yedeya;
21  ku ba Lekabiya: abaana ba Lekabiya, Issiya omukulu;
22  ku Bayizukali, Seromosi; ku baana ba Seromosi, Yakasi;
23  ku baana ba Kebbulooni, Yeriya omukulu, ow’okubiri Amaliya, ow’okusatu Yakaziyeeri, ow’okuna Yekameyamu.
24  Ku baana ba Wuziyeeri, Mikka; ku baana ba Mikka, Samiri.
25  Muganda wa Mikka yali ayitibwa Issiya; ku baana ba Issiya, Zekkaliya.
26  Abaana ba Merali be bano: Makuli ne Musi; ku baana ba Yaaziya, Beno.
27  Abaana ba Merali: ku ba Yaaziya, Beno, Sokamu, Zakkuli, ne Ibuli;
28  ku ba Makuli, Eriyazaali ataazaala baana ba bulenzi;
29  ku ba Kiisi: abaana ba Kiisi be bano: Yerameeri;
30  abaana ba Musi be bano: Makuli, Ederi, ne Yerimosi. Abo be baana b’Abaleevi ng’ennyumba za bakitaabwe bwe zaali.
31  Era nabo baakuba obululu nga baganda baabwe abaana ba Alooni bwe baakola mu maaso ga Kabaka Dawudi ne Zadooki ne Akimereki n’abakulu b’ennyumba za bakitaabwe ba bakabona n’ez’Abaleevi. Ku bikwata ku nnyumba za bakitaabwe, ennyumba y’omukulu yali kye kimu n’ey’omuto.
5  Bano be baana ba Lewubeeni omwana wa Isirayiri omubereberye. Ye yali omwana omubereberye, naye olw’okuba yaweebuula ekitanda kya kitaawe, omugabo gwe ogw’omwana omubereberye gwaweebwa baana ba Yusufu mutabani wa Isirayiri, bw’atyo n’aba nga teyawandiikibwa ng’omwana omubereberye mu nnyiriri z’obuzaale.
2  Wadde nga Yuda yali mukulu okusinga baganda be, era nga mu ye mwe mwava ow’okuba omukulembeze, omugabo ogw’omwana omubereberye gwali gwa Yusufu.
3  Batabani ba Lewubeeni omubereberye wa Isirayiri be bano: Kanoki, Palu, Kezulooni, ne Kalumi.
4  Abaana ba Yoweeri be bano: Semaaya. Semaaya yazaala Googi, Googi n’azaala Simeeyi,
5  Simeeyi n’azaala Mikka, Mikka n’azaala Leyaya, Leyaya n’azaala Bbaali,
6  Bbaali n’azaala Beera, Kabaka Tirugasu-piruneseri owa Bwasuli gwe yatwala mu buwaŋŋanguse; Beera yali mwami mu Balewubeeni.
7  Baganda be okusinziira ku mpya zaabwe mu nkalala z’obuzaale bwabwe, okusinziira ku bazzukulu baabwe be bano: Yeyeri omukulu, Zekkaliya,
8  ne Bera mutabani wa Azazi mutabani wa Seema mutabani wa Yoweeri. Obutaka bwabwe bwali buva Aloweri okutuukira ddala e Nebo n’e Bbaali-myoni;
9  ate ebuvanjuba ekitundu kyabwe kyali kituukira ddala eddungu we litandikira ku Mugga Fulaati, kubanga ensolo zaabwe zaali zaaze nnyo mu kitundu ky’e Gireyaadi.
10  Mu kiseera kya Sawulo baalwana n’Abakaguli ne babawangula, bwe batyo ne babeera mu weema zaabwe mu kitundu kyonna ekiri ebuvanjuba wa Gireyaadi.
11  Bazzukulu ba Gaadi abaali baabeera mu kitundu ky’e Basani okutuukira ddala e Saleka baali babaliraanye.
12  Yoweeri ye yali omukulembeze waabwe, Safamu n’amuddirira; Yanayi ne Safati nabo baalina obuvunaanyizibwa mu Basani.
13  Baganda baabwe ab’omu nnyumba za bakitaabwe be bano: Mikayiri, Mesulamu, Seba, Yolayi, Yakani, Ziya, ne Eberi; bonna awamu baali musanvu.
14  Bano be baana ba Abikayiri mutabani wa Kuuli mutabani wa Yalowa mutabani wa Gireyaadi mutabani wa Mikayiri mutabani wa Yesisayi mutabani wa Yakudo mutabani wa Buzi.
15  Aki mutabani wa Abudyeri mutabani wa Guni, ye yali omukulu w’ennyumba ya bakitaabwe.
16  Baabeeranga mu Gireyaadi ne mu Basani ne mu bubuga obwetooloddewo ne mu bitundu byonna ebirundirwamu eby’e Saloni okutuukira ddala gye bikoma.
17  Bonna baawandiikibwa okusinziira ku buzaale bwabwe mu kiseera kya Yosamu, kabaka wa Yuda ne mu kiseera kya Yerobowaamu, kabaka wa Isirayiri.
18  Abalewubeeni n’Abagaadi n’ekimu eky’okubiri eky’ab’ekika kya Manase baalina abasajja abalwanyi ab’amaanyi 44,760 mu magye gaabwe abaakwatanga engabo n’ebitala era abaali bamanyi okukozesa omutego era nga batendeke mu kulwana.
19  Baalwana n’Abakaguli ne Yetuli ne Nafisi ne Nodabu.
20  Bwe baali balwana nabo, Katonda yabayamba n’awaayo mu mukono gwabwe Abakaguli n’abo bonna be baali nabo, kubanga baakoowoola Katonda abayambe mu lutalo, era n’awulira okwegayirira kwabwe kubanga baamwesiga.
21  Baanyaga ensolo zaabwe—eŋŋamira 50,000, endiga 250,000, endogoyi 2,000—era ne bawamba n’abantu 100,000.
22  Abattibwa baali bangi kubanga olutalo lwali lwa Katonda ow’amazima. Baabeera mu kitundu kyabwe okutuusa mu kiseera ky’okuwaŋŋangusibwa.
23  Ab’ekimu eky’okubiri eky’ekika kya Manase baabeeranga mu nsi eyo okuva e Basani okutuuka e Bbaali-kerumooni n’e Seniri ne ku Lusozi Kerumooni. Baali bangi nnyo.
24  Bano be baali abakulu b’ennyumba za bakitaabwe: Eferi, Isi, Eryeri, Azulyeri, Yeremiya, Kodaviya, ne Yakudyeri. Baali balwanyi ab’amaanyi, nga baatiikirivu, era nga bakulu ba nnyumba za bakitaabwe.
25  Naye tebaali beesigwa eri Katonda wa bajjajjaabwe; baayenda ku bakatonda b’abantu b’omu nsi eyo Katonda be yazikiriza mu maaso gaabwe.
26  Awo Katonda wa Isirayiri n’ateeka ekirowoozo mu mutima gwa Puli kabaka wa Bwasuli (kwe kugamba, Tirugasu-piruneseri kabaka wa Bwasuli), bw’atyo Puli n’awaŋŋangusa Abalewubeeni n’Abagaadi n’ekimu eky’okubiri eky’ekika kya Manase, n’abatwala e Kala n’e Kaboli n’e Kaala ne ku Mugga Gozani, era eyo gye babeera n’okutuusa leero.
15  Dawudi n’ayongera okwezimbira amayumba mu Kibuga kya Dawudi; n’ateekateeka ekifo eky’Essanduuko ya Katonda ow’amazima n’agisimbira weema.
2  Dawudi n’agamba nti: “Tewali alina kusitula Ssanduuko ya Katonda ow’amazima okuggyako Abaleevi, kubanga abo Yakuwa be yalonda okusitulanga Essanduuko ya Yakuwa n’okumuweerezanga bulijjo.”
3  Awo Dawudi n’akuŋŋaanya Isirayiri yonna e Yerusaalemi okuleeta Essanduuko ya Yakuwa mu kifo kyayo kye yali agitegekedde.
4  Dawudi n’akuŋŋaanya bazzukulu ba Alooni n’Abaleevi:
5  ku Bakokasi, Uliyeri omukulu ne baganda be 120;
6  ku Bamerali, Asaya omukulu ne baganda be 220;
7  ku Bagerusomu, Yoweeri omukulu ne baganda be 130;
8  ku bazzukulu ba Erizafani, Semaaya omukulu ne baganda be 200;
9  ku bazzukulu ba Kebbulooni, Eryeri omukulu ne baganda be 80;
10  ku bazzukulu ba Wuziyeeri, Amminadaabu omukulu ne baganda be 112.
11  Ate era Dawudi yayita Zadooki ne Abiyasaali bakabona, n’Abaleevi bano: Uliyeri, Asaya, Yoweeri, Semaaya, Eryeri, ne Amminadaabu,
12  n’abagamba nti: “Mmwe bakulu b’ennyumba za bakitaabwe b’Abaleevi. Mwetukuze, mmwe ne baganda bammwe, muleete Essanduuko ya Yakuwa Katonda wa Isirayiri mu kifo kye ngitegekedde.
13  Ku mulundi ogwasooka si mmwe mwagisitula, obusungu bwa Yakuwa ne butubuubuukira olw’okuba tetwanoonyereza kumanya nkola ntuufu bw’eri.”
14  Awo bakabona n’Abaleevi ne beetukuza okuleeta Essanduuko ya Yakuwa Katonda wa Isirayiri.
15  Awo Abaleevi ne basitulira Essanduuko ya Katonda ow’amazima ku bibegaabega byabwe nga bagisitulira ku misituliro, nga Musa bwe yalagira okusinziira ku kigambo kya Yakuwa.
16  Dawudi n’agamba abakulu b’Abaleevi balonde baganda baabwe abayimbi bayimbire waggulu n’essanyu nga bakuba ebivuga bino: ebivuga eby’enkoba, entongooli, n’ebitaasa.
17  Awo Abaleevi ne balonda Kemani mutabani wa Yoweeri, ate ku baganda be, Asafu mutabani wa Berekiya; ku baganda baabwe Abamerali, Esani mutabani wa Kusaya.
18  Baali wamu ne baganda baabwe bano ab’ekibinja eky’okubiri: Zekkaliya, Beni, Yaaziyeri, Semiramosi, Yekyeri, Unni, Eriyaabu, Benaya, Maaseya, Mattisiya, Erifereku, Mikuneya, ne Obedi-edomu ne Yeyeri, abakuumi b’oku miryango.
19  Abayimbi bano, Kemani, Asafu, ne Esani, baalina okukuba ebitaasa eby’ekikomo;
20  Zekkaliya ne Aziyeri ne Semiramosi ne Yekyeri ne Unni ne Eriyaabu ne Maaseya ne Benaya, baakuba ebivuga eby’enkoba ebyali bireegeddwa okuvugira mu ddoboozi lya Alamosi;
21  Mattisiya ne Erifereku ne Mikuneya ne Obedi-edomu ne Yeyeri ne Azaziya, baakuba entongooli ezaali zireegeddwa okuvugira mu ddoboozi lya Seminisi, okuwa abalala obulagirizi;
22  Kenaniya eyali akulira Abaleevi ye yalabirira eby’entambula; kubanga yali mukugu;
23  Berekiya ne Erukaana baali bakuumi ba Ssanduuko.
24  Bakabona bano: Sebaniya ne Yosafati ne Nesaneeri ne Amasayi ne Zekkaliya ne Benaya ne Eriyeza, baafuuwa amakondeere mu ddoboozi erya waggulu mu maaso g’Essanduuko ya Katonda ow’amazima; ate Obedi-edomu ne Yekiya nabo baali bakuumi ba Ssanduuko.
25  Dawudi n’abakadde ba Isirayiri n’abaali bakulira enkumi ne bagenda nabo okuggyayo essanduuko ey’endagaano ya Yakuwa mu nnyumba ya Obedi-edomu nga bajaganya.
26  Katonda ow’amazima bwe yayamba Abaleevi abaasitula essanduuko ey’endagaano ya Yakuwa, baassaddaaka ente ento ennume musanvu n’endiga ennume musanvu.
27  Dawudi yali ayambadde ekizibaawo ekitaliiko mikono ekyakolebwa mu lugoye olulungi, era n’Abaleevi bonna abaali basitudde Essanduuko n’abayimbi ne Kenaniya eyali akulira abayimbi abaasitulanga Essanduuko nabo baali bambadde bwe batyo. Dawudi era yali ayambadde ne efodi eya kitaani.
28  Abayisirayiri bonna ne batwala essanduuko y’endagaano ya Yakuwa nga bakuba emizira, nga bafuuwa eŋŋombe n’amakondeere, era nga bakuba ebitaasa, n’ebivuga eby’enkoba n’entongooli mu maloboozi aga waggulu.
29  Naye essanduuko y’endagaano ya Yakuwa bwe yatuuka mu Kibuga kya Dawudi, Mikali muwala wa Sawulo n’alingiza mu ddirisa n’alaba Kabaka Dawudi ng’abuukabuuka era ng’ajaganya; n’amunyooma mu mutima gwe.
20  Ku ntandikwa y’omwaka, ekiseera bakabaka we bagendera okutabaala, Yowaabu yakulembera amagye n’ayonoonayonoona ensi y’Abaamoni, era n’azingiza Labba nga Dawudi asigadde e Yerusaalemi; Yowaabu yalwanyisa Labba n’akizikiriza.
2  Oluvannyuma Dawudi yaggya engule ku mutwe gwa Malukamu, era n’akisanga nti engule eyo yali ezitowa ttalanta emu eya zzaabu; yalimu amayinja ag’omuwendo era yateekebwa ku mutwe gwa Dawudi. Ate era Dawudi yaggya omunyago mungi nnyo mu kibuga.
3  Abantu abaakirimu yabaggyamu n’abakozesa emirimu egy’okusala amayinja n’emirimu egyetaagisa okukozesa ebintu ebyogi eby’ekyuma n’embazzi; bw’atyo Dawudi bwe yakola mu bibuga byonna eby’Abaamoni. Oluvannyuma Dawudi n’abasirikale bonna baddayo e Yerusaalemi.
4  Oluvannyuma lw’ebyo, waabalukawo olutalo e Gezeri wakati w’Abayisirayiri n’Abafirisuuti. Sibbekayi Omukusa n’atta Sippayi, omu ku bazzukulu b’Abaleefa, Abafirisuuti ne bawangulwa.
5  Awo ne wabaawo nate olutalo n’Abafirisuuti; Erukanani mutabani wa Yayiri n’atta Lakami muganda wa Goliyaasi Omugitti. Olunyago lw’effumu lya Lakami lwali ng’omuti okulukirwa engoye.
6  Awo ne wabaawo nate olutalo mu Gaasi, era waaliyo omusajja omuwagguufu ennyo eyalina engalo 6 ku buli mukono n’obugere 6 ku buli kigere, nga byonna awamu biri 24; oyo naye yali muzzukulu w’Abaleefa.
7  Yasoomoozanga Isirayiri, naye Yonasaani mutabani wa Simeeya muganda wa Dawudi n’amutta.
8  Abo baali bazzukulu b’Abaleefa abaali mu Gaasi, era battibwa Dawudi n’abaweereza be.
1  Adamu,Seezi, Enosi,
2  Kenani,Makalaleeri,Yaledi,
3  Enoka,Mesuseera,Lameka,
4  Nuuwa,Seemu, Kaamu, ne Yafeesi.
5  Abaana ba Yafeesi be bano: Gomeri, Magoogi, Madayi, Yavani, Tubali, Meseki, ne Tirasi.
6  Abaana ba Gomeri be bano: Asukenaazi, Lifasi, ne Togaluma.
7  Abaana ba Yavani be bano: Erisa, Talusiisi, Kittimu, ne Lodanimu.
8  Abaana ba Kaamu be bano: Kuusi, Mizulayimu, Puti, ne Kanani.
9  Abaana ba Kuusi be bano: Seeba, Kavira, Sabuta, Laama, ne Sabuteka. Abaana ba Laama be bano: Seba ne Dedani.
10  Kuusi yazaala Nimuloodi. Ono ye yasooka okuba ow’amaanyi ku nsi.
11  Mizulayimu yazaala Ludimu, Anamimu, Lekabimu, Nafutukimu,
12  Pasulusimu, Kasulukimu (mu ono mwe mwasibuka Abafirisuuti), ne Kafutolimu.
13  Kanani yazaala Sidoni omwana we omubereberye, ne Keesi,
14  n’Abayebusi, n’Abaamoli, n’Abagirugaasi,
15  n’Abakiivi, n’Abaaluki, n’Abasiini,
16  n’Abaluvadi, n’Abazemali, n’Abakamasi.
17  Abaana ba Seemu be bano: Eramu, Asuli, Alupakusaadi, Ludi, Alamu,ne Uzzi, Kuuli, Geseri, ne Masi.
18  Alupakusaadi yazaala Seera, Seera n’azaala Eberi.
19  Eberi yazaala abaana babiri ab’obulenzi. Omu yali ayitibwa Peregi, kubanga mu kiseera kye ensi yayawulibwamu. Muganda we yali ayitibwa Yokutaani.
20  Yokutaani yazaala Alumodaadi, Serefu, Kazalumavesi, Yera,
21  Kadolaamu, Uzali, Dikula,
22  Obali, Abimayeeri, Seba,
23  Ofiri, Kavira, ne Yobabu. Abo bonna baali baana ba Yokutaani.
24  Seemu,Alupakusaadi,Seera,
25  Eberi,Peregi,Leewu,
26  Serugi,Nakoli,Teera,
27  Ibulaamu, kwe kugamba, Ibulayimu.
28  Abaana ba Ibulayimu be bano: Isaaka ne Isimayiri.
29  Bano be baana baabwe: omwana wa Isimayiri omubereberye yali ayitibwa Nebayoosi, n’addirirwa Kedali ne Adubeeri ne Mibusamu
30  ne Misuma ne Duma ne Massa ne Kadadi ne Tema
31  ne Yetuli ne Nafisi ne Kedema. Abo be baana ba Isimayiri.
32  Abaana Ketula omuzaana wa Ibulayimu be yazaala be bano: Zimulaani, Yokusaani, Medani, Midiyaani, Isubaki, ne Suwa. Abaana ba Yokusaani be bano: Seba ne Dedani.
33  Abaana ba Midiyaani be bano: Efa, Eferi, Kanoki, Abida, ne Eruda. Abo bonna be baana ba Ketula.
34  Ibulayimu yazaala Isaaka. Abaana ba Isaaka be bano: Esawu ne Isirayiri.
35  Abaana ba Esawu be bano: Erifaazi, Leweri, Yewusi, Yalamu, ne Koola.
36  Abaana ba Erifaazi be bano: Temani, Omali, Zeefo, Gatamu, Kenazi, Timuna, ne Amaleki.
37  Abaana ba Leweri be bano: Nakasi, Zeera, Samma ne Mizza.
38  Abaana ba Seyiri be bano: Lotani, Sobali, Zibyoni, Ana, Disoni, Ezeri, ne Disani.
39  Abaana ba Lotani be bano: Koli ne Komamu. Mwannyina wa Lotani yali ayitibwa Timuna.
40  Abaana ba Sobali be bano: Aluvani, Manakasi, Ebali, Seefo, ne Onamu. Abaana ba Zibyoni be bano: Aya ne Ana.
41  Omwana wa Ana yali Disoni. Abaana ba Disoni be bano: Kemudaani, Esubani, Isulani, ne Kerani.
42  Abaana ba Ezeri be bano: Birukani, Zaavani, ne Akani. Abaana ba Disani be bano: Uzzi ne Alani.
43  Bano be bakabaka abaafuga mu nsi ya Edomu nga tewannabaawo kabaka yenna afuga Abayisirayiri: Bera mutabani wa Byoli, era ekibuga kye kyali kiyitibwa Dinukaba.
44  Bera bwe yafa, Yobabu mutabani wa Zeera ow’e Bozula n’amusikira ku bwakabaka.
45  Yobabu bwe yafa, Kusamu ow’omu nsi y’Abatemani n’amusikira ku bwakabaka.
46  Kusamu bwe yafa, Kadadi mutabani wa Bedadi eyawangula Midiyaani mu nsi ya Mowaabu n’amusikira ku bwakabaka. Ekibuga kye kyali kiyitibwa Avisi.
47  Kadadi bwe yafa, Samula ow’e Masuleka n’amusikira ku bwakabaka.
48  Samula bwe yafa, Sawuli ow’e Lekobosi ekiri okumpi n’Omugga n’amusikira ku bwakabaka.
49  Sawuli bwe yafa, Bbaali-kanani mutabani wa Akubooli n’amusikira ku bwakabaka.
50  Bbaali-kanani bwe yafa, Kadadi n’amusikira ku bwakabaka. Ekibuga kye kyali kiyitibwa Pawu, ate mukazi we yali ayitibwa Meketaberi muwala wa Matuledi muwala wa Mezakabu.
51  Oluvannyuma Kadadi yafa. Bano be baali abaami b’omu Edomu: Omwami Timuna, Omwami Aluva, Omwami Yesesi,
52  Omwami Okolibama, Omwami Ela, Omwami Pinoni,
53  Omwami Kenazi, Omwami Temani, Omwami Mibuzali,
54  Omwami Magudyeri, n’Omwami Iramu. Abo be baali abaami b’omu Edomu.
2  Bano be baana ba Isirayiri: Lewubeeni, Simiyoni, Leevi, Yuda, Isakaali, Zebbulooni,
2  Ddaani, Yusufu, Benyamini, Nafutaali, Gaadi ne Aseri.
3  Bano be baana ba Yuda: Eli, Onani, ne Seera. Abasatu abo omukazi Omukanani muwala wa Suwa ye yabamuzaalira. Naye Eli mutabani wa Yuda omubereberye yali mubi mu maaso ga Yakuwa, era bw’atyo n’amutta.
4  Tamali muka mwana we yamuzaalira Pereezi ne Zeera. Abaana ba Yuda bonna awamu baali bataano.
5  Abaana ba Pereezi be bano: Kezulooni ne Kamuli.
6  Abaana ba Zeera be bano: Zimuli, Esani, Kemani, Kalukoli, ne Dala. Bonna awamu baali bataano.
7  Omwana wa Kalumi yali Akali, eyaleetera Isirayiri emitawaana, bw’ataagondera kiragiro ekikwata ku bintu ebyali eby’okuzikirizibwa.
8  Omwana wa Esani yali Azaliya.
9  Abaana ba Kezulooni be bano: Yerameeri, Laamu, ne Kerubayi.
10  Laamu yazaala Amminadaabu, Amminadaabu n’azaala Nakusoni omukulu w’ekika ky’abaana ba Yuda.
11  Nakusoni yazaala Saluma, ate Saluma n’azaala Bowaazi.
12  Bowaazi yazaala Obedi, ate Obedi n’azaala Yese.
13  Yese yazaala Eriyaabu, omwana we omubereberye, ow’okubiri Abinadaabu, ow’okusatu Simeeya,
14  ow’okuna Nesaneeri, ow’okutaano Laddayi,
15  ow’omukaaga Ozemu, n’ow’omusanvu Dawudi.
16  Bannyinaabwe be bano: Zeruyiya ne Abbigayiri; batabani ba Zeruyiya abasatu be bano: Abisaayi, Yowaabu, ne Asakeri.
17  Abbigayiri yazaala Amasa; kitaawe wa Amasa yali ayitibwa Yeseri Omuyisimayiri.
18  Kalebu mutabani wa Kezulooni yazaala abaana ab’obulenzi mu Azuba mukazi we ne mu Yeriyoosi; bano be baana ba Azuba: Yeseri, Sobabu, ne Aludoni.
19  Azuba bwe yafa, Kalebu n’awasa Efulaasi eyamuzaalira Kuli.
20  Kuli yazaala Wuli, ate Wuli n’azaala Bezaleeri.
21  Oluvannyuma Kezulooni yeegatta ne muwala wa Makiri kitaawe wa Gireyaadi. Kezulooni yalina emyaka 60 we yamuwasiza era yamuzaalira Segubi.
22  Segubi yazaala Yayiri eyalina ebibuga 23 mu kitundu ky’e Gireyaadi.
23  Oluvannyuma abantu b’omu Gesuli n’ab’omu Busuuli baabaggyako Kavosu-yayiri ne Kenasi n’obubuga obwetooloddewo, ebibuga 60. Abo bonna be baava mu Makiri kitaawe wa Gireyaadi.
24  Oluvannyuma lwa Kezulooni okufiira mu Kalebu-efulaasa, Abiya mukazi we yamuzaalira Asukuli kitaawe wa Tekowa.
25  Abaana ba Yerameeri omubereberye wa Kezulooni be bano: Laamu omubereberye, ne Buna ne Oleni ne Ozemu, ne Akiya.
26  Yerameeri yawasa omukazi omulala eyali ayitibwa Atala. Oyo ye yali nnyina wa Onamu.
27  Abaana ba Laamu omubereberye wa Yerameeri be bano: Maazi, Yamini, ne Ekeri.
28  Abaana ba Onamu be bano: Sammayi ne Yada. Abaana ba Sammayi be bano: Nadabu ne Abisuri.
29  Mukazi wa Abisuri yali ayitibwa Abikayiri, era yamuzaalira Abani ne Molidi.
30  Abaana ba Nadabu be bano: Seredi ne Appayimu. Naye Seredi yafa nga tazadde mwana.
31  Omwana wa Appayimu yali Isi. Omwana wa Isi yali Sesani, ate omwana wa Sesani yali Alayi.
32  Abaana ba Yada muganda wa Sammayi be bano: Yeseri ne Yonasaani. Naye Yeseri yafa nga tazadde mwana.
33  Abaana ba Yonasaani be bano: Peresi ne Zaza. Abo be baava mu Yerameeri.
34  Sesani teyazaala mwana wa bulenzi wabula yazaala ba buwala bokka. Sesani yalina omuweereza we Omumisiri eyali ayitibwa Yaka.
35  Sesani yaddira muwala we n’amuwa Yaka omuweereza we amuwase, era omuwala n’amuzaalira Attayi.
36  Attayi yazaala Nasani, ate Nasani n’azaala Zabadi.
37  Zabadi yazaala Efulali, ate Efulali n’azaala Obedi.
38  Obedi yazaala Yeeku, ate Yeeku n’azaala Azaliya.
39  Azaliya yazaala Kerezi, ate Kerezi n’azaala Ereyaasa.
40  Ereyaasa yazaala Sisumaayi, ate Sisumaayi n’azaala Salumu.
41  Salumu yazaala Yekamiya, ate Yekamiya n’azaala Erisaama.
42  Abaana ba Kalebu muganda wa Yerameeri be bano: Mesa omubereberye we eyazaala Zifu, n’abaana ba Malesa kitaawe wa Kebbulooni.
43  Abaana ba Kebbulooni be bano: Koola, Tappuwa, Lekemu, ne Seema.
44  Seema yazaala Lakamu kitaawe wa Yolukeyaamu, Lekemu n‘azaala Sammayi.
45  Sammayi yazaala Mawoni, ate Mawoni n’azaala Besu-zuli.
46  Efa omuzaana wa Kalebu yazaala Kalani ne Moza ne Gazezi, Kalani n’azaala Gazezi.
47  Abaana ba Yadayi be bano: Legemu, Yosamu, Gesani, Pereti, Efa, ne Saafu.
48  Maaka omuzaana wa Kalebu yazaala Seberi ne Tirukaana.
49  Era yazaala ne Saafu kitaawe wa Madumanna, Seva kitaawe wa Makubena, ne Gibeya. Muwala wa Kalebu yali ayitibwa Akusa.
50  Abo be baava mu Kalebu. Abaana ba Kuli omubereberye wa Efulaasa be bano: Sobali kitaawe wa Kiriyasu-yalimu,
51  Saluma kitaawe wa Besirekemu, ne Kalefu kitaawe wa Besu-gaderi.
52  Abaana ba Sobali kitaawe wa Kiriyasu-yalimu be bano: Kalowe n’ekimu kya kubiri eky’Abamenukosi.
53  Empya za Kiriyasu-yalimu ze zino: Abayisuli, Abapusi, Abasumasi, n’Abamisulayi. Mu bano mwe mwasibuka Abazolasi n’Abesutawoli.
54  Abaana ba Saluma be bano: Besirekemu, n’Abanetofa, ne Atulosu-besu-yowaabu, n’ekimu eky’okubiri eky’Abamanakasi, n’Abazooli.
55  Empya z’abawandiisi ababeera e Yabezi ze zino: Abatirasi, Abasimeyasi, n’Abasukasi. Abo be Bakeeni abaava mu Kammasi kitaawe w’ab’ennyumba ya Lekabu.
3  Bano be baana ba Dawudi ab’obulenzi abaamuzaalirwa mu Kebbulooni: omubereberye yali Amunoni era nnyina ye yali Akinowamu ow’e Yezuleeri; ow’okubiri yali Danyeri era nnyina ye yali Abbigayiri Omukalumeeri;
2  ow’okusatu yali Abusaalomu mutabani wa Maaka muwala wa Talumaayi kabaka wa Gesuli; ow’okuna yali Adoniya mutabani wa Kaggisi;
3  ow’okutaano yali Sefatiya era nnyina ye yali Abitali; ow’omukaaga yali Isuleyamu era nnyina ye yali Egula mukazi wa Dawudi.
4  Abaana abaamuzaalirwa mu Kebbulooni baali mukaaga; eyo yafugirayo emyaka 7 n’emyezi 6, ate mu Yerusaalemi n’afugirayo emyaka 33.
5  Bano be yazaalira mu Yerusaalemi: Simeeya, Sobabu, Nasani, ne Sulemaani; abana abo baali ba Basu-seba muwala wa Ammiyeri.
6  Ate abalala omwenda be bano: Ibukali ne Erisaama ne Erifereti
7  ne Noga ne Nefegi ne Yafiya
8  ne Erisaama ne Eriyada ne Erifereti.
9  Abo bonna be baana ba Dawudi nga totaddeeko baana ba bazaana, era mwannyinaabwe yali ayitibwa Tamali.
10  Mutabani wa Sulemaani yali Lekobowaamu, Lekobowaamu yazaala Abiya, Abiya n’azaala Asa, Asa n’azaala Yekosafaati,
11  Yekosafaati n’azaala Yekolaamu, Yekolaamu n’azaala Akaziya, Akaziya n’azaala Yekowaasi,
12  Yekowaasi n’azaala Amaziya, Amaziya n’azaala Azaliya, Azaliya n’azaala Yosamu,
13  Yosamu n’azaala Akazi, Akazi n’azaala Keezeekiya, Keezeekiya n’azaala Manase,
14  Manase n’azaala Amoni, Amoni n’azaala Yosiya.
15  Abaana ba Yosiya be bano: omubereberye Yokanani, ow’okubiri Yekoyakimu, ow’okusatu Zeddeekiya, ow’okuna Salumu.
16  Omwana wa Yekoyakimu yali Yekoniya. Yekoniya yazaala Zeddeekiya.
17  Abaana Yekoniya be yazaala nga musibe be bano: Seyalutyeri,
18  Malukiramu, Pedaya, Senazzali, Yekamiya, Kosama, ne Nedabiya.
19  Abaana ba Pedaya be bano: Zerubbaberi ne Simeeyi. Abaana ba Zerubbaberi be bano: Mesulamu ne Kananiya (ne Seromisi mwannyinaabwe);
20  ate abataano abalala be bano: Kasuba, Okeri, Berekiya, Kasadiya ne Yusabu-kesedi.
21  Abaana ba Kananiya be bano: Peratiya ne Yesukaya. Omwana wa Yesukaya yali Lefaya. Omwana wa Lefaya yali Alunani. Omwana wa Alunani yali Obadiya. Omwana wa Obadiya yali Sekaniya.
22  Abaana ba Sekaniya be bano: Semaaya n’abaana be (Kattusi, Igali, Baliya, Neyaliya, ne Safati)—bonna awamu baali abaana mukaaga.
23  Abaana ba Neyaliya be bano: Eriwenayi, Kizukiya, ne Azulikamu; baali basatu.
24  Abaana ba Eriwenayi be bano: Kodaviya, Eriyasibu, Peraya, Akkubu, Yokanani, Deraya, ne Anani; baali musanvu.
12  Bano be bajja eri Dawudi e Zikulagi, bwe yali nga yeekwese Sawulo mutabani wa Kiisi; be bamu ku balwanyi ab’amaanyi abaamuyamba mu lutalo.
2  Baalina emitego gy’obusaale, era baali basobola okukozesa omukono ogwa ddyo n’ogwa kkono okuvuumuula amayinja oba okulasa obusaale nga bakozesa omutego. Baali baganda ba Sawulo nga ba mu kika kya Benyamini.
3  Akiyezeeri ye yali omukulu waabwe, awamu ne Yowaasi, batabani ba Sema Omugibeya, ne Yeziyeri ne Pereti, batabani ba Azumavesi, ne Beraka, ne Yeeku Omwanasosi,
4  ne Isumaya Omugibiyoni, eyali omulwanyi ow’amaanyi mu baami asatu era eyali akulira asatu; ne Yeremiya ne Yakaziyeeri ne Yokanani ne Yozabadi Omugedera,
5  ne Eruzayi ne Yerimosi ne Beyaliya ne Semaliya ne Sefatiya Omukalifu,
6  ne Erukaana ne Issiya ne Azaleri ne Yowezeeri ne Yasobeyamu, Abakoola;
7  ne Yowera ne Zebadiya, batabani ba Yerokamu ow’e Gedoli.
8  Abamu ku Bagaadi beegatta ku Dawudi ng’ali mu kifo ekizibu okutuukamu, mu ddungu; baali balwanyi ab’amaanyi, abasirikale abaatendekebwa okulwana entalo, abakugu mu kukozesa engabo ennene n’amafumu. Obwenyi bwabwe bwalinga obw’empologoma era nga bawenyuka ng’enjaza ku nsozi.
9  Ezeri ye yali omukulu, ow’okubiri Obadiya, ow’okusatu Eriyaabu,
10  ow’okuna Misumanna, ow’okutaano Yeremiya,
11  ow’omukaaga Attayi, ow’omusanvu Eryeri,
12  ow’omunaana Yokanani, ow’omwenda Eruzabadi,
13  ow’ekkumi Yeremiya, n’ow’ekkumi n’omu Makubannayi.
14  Abo be baali Abagaadi, abakulu b’eggye. Eyali asembayo okuba n’amaanyi amatono yali asobola okulwanyisa abantu 100, ate eyali asingayo okuba ow’amaanyi yali asobola okulwanyisa abantu 1,000.
15  Abo be baasomoka Yoludaani mu mwezi ogusooka ng’omugga ogwo gwanjadde, ne bagoba abo bonna abaabeeranga mu biwonvu, ne babasaasaanyiza ebuvanjuba n’ebugwanjuba.
16  Abamu ku basajja ba Benyamini n’aba Yuda baagenda eri Dawudi mu kifo ekizibu okutuukamu.
17  Awo Dawudi n’ajja mu maaso gaabwe n’abagamba nti: “Bwe muba muzze lwa mirembe gye ndi okunnyamba, omutima gwange gujja kuba bumu nammwe. Naye bwe muba nga muzze kundyamu lukwe mumpeeyo eri abalabe bange, nga sirina kikyamu kye nnakola, Katonda wa bajjajjaffe k’akirabe era alamule.”
18  Awo omwoyo ne gujja ku Amasayi eyali akulira asatu, n’agamba nti: “Tuli babo Dawudi, era tuli naawe omwana wa Yese. Emirembe gibe naawe, era emirembe gibe n’oyo akuyamba,Kubanga Katonda wo akuyamba.” Awo Dawudi n’abaaniriza n’abafuula abakulu mu magye.
19  Abamu ku b’ekika kya Manase badda ku ludda lwa Dawudi bwe yagenda n’Abafirisuuti okulwanyisa Sawulo; naye teyayamba Bafirisuuti, kubanga oluvannyuma lw’abafuzi b’Abafirisuuti okuteeseganya, baamugoba nga bagamba nti: “Ajja kutuvaako yeegatte ku mukama we Sawulo, obulamu bwaffe bubeere mu kabi.”
20  Bwe yagenda e Zikulagi, ab’ekika kya Manase abaamwegattako be bano: Aduna, Yozabadi, Yediyayeri, Mikayiri, Yozabadi, Eriku, ne Ziresayi, abakulu b’enkumi za Manase.
21  Baayamba Dawudi okulwanyisa ekibinja ky’abazigu, kubanga bonna baali basajja ba maanyi era nga bazira, era baafuuka bakulu mu magye.
22  Buli lunaku abantu bajjanga eri Dawudi okumuyamba, okutuusa lwe baafuuka eggye eddene ng’eggye lya Katonda.
23  Gino gye miwendo gy’abasajja abaali abeetegefu okulwana abajja eri Dawudi e Kebbulooni okumufuula kabaka mu kifo kya Sawulo nga Yakuwa bwe yalagira:
24  Abasajja ba Yuda abaalina engabo ennene n’amafumu baali 6,800 nga beetegefu okulwana.
25  Abasimiyoni, abasajja ab’amaanyi era abazira ab’omu ggye baali 7,100.
26  Abaleevi baali 4,600.
27  Yekoyaada ye yali akulira abaana ba Alooni, era abaali naye baali 3,700,
28  ne Zadooki, omuvubuka ow’amaanyi era omuzira, awamu n’abaami 22 ab’ennyumba ya bakitaabe.
29  Ababenyamini, baganda ba Sawulo, baali 3,000. Abasinga obungi ku bo emabegako baali banyweredde ku nnyumba ya Sawulo.
30  Abeefulayimu baali 20,800, abasajja ab’amaanyi, abazira, era abaatiikirivu mu nnyumba za bakitaabwe.
31  Ab’ekitundu ekimu eky’okubiri eky’ekika kya Manase abaamenyebwa amannya okugenda okufuula Dawudi kabaka, baali 18,000.
32  Mu b’ekika kya Isakaali mwalimu ababakulira 200 abaali basobola okutegeera obulungi ebiseera ne bamanya Isirayiri kye yabanga erina okukola, era baganda baabwe bonna baagonderanga ebiragiro byabwe.
33  Ab’ekika kya Zebbulooni, abasirikale abaali abeetegefu okulwana era nga balina eby’okulwanyisa byonna eby’olutalo, baali 50,000; bonna beegatta ku Dawudi n’omutima gumu.
34  Ab’ekika kya Nafutaali baali abaami 1,000 era baali wamu n’abalwanyi 37,000 abaalina engabo ennene n’amafumu.
35  Ab’ekika kya Ddaani abaali abeetegefu okulwana baali 28,600.
36  Ab’ekika kya Aseri, abasirikale abaali abeetegefu okulwana baali 40,000.
37  Okuva emitala wa Yoludaani, Abalewubeeni n’Abagaadi n’ab’ekitundu ekimu eky’okubiri ekya Manase, baali abasirikale 120,000 nga balina eby’okulwanyisa ebya buli ngeri.
38  Abo bonna baali basajja balwanyi abaasimbanga ennyiriri okulwana; bonna bajja e Kebbulooni n’omutima gumu okufuula Dawudi kabaka wa Isirayiri yonna; n’Abayisirayiri abalala bonna baalina omutima gumu okufuula Dawudi kabaka.
39  Baabeera eyo ne Dawudi okumala ennaku ssatu, nga balya era nga banywa, kubanga baganda baabwe baali babategekedde.
40  Era n’abo abaali okumpi, awamu n’abo abaali ewala mu kitundu kya Isakaali n’ekya Zebbulooni n’ekya Nafutaali, baaleetera eby’okulya bino ku ndogoyi ne ku ŋŋamira ne ku nnyumbu ne ku nte: eby’okulya ebikoleddwa mu buwunga, ebitole by’ettiini, ebitole by’ezzabbibu enkalu, omwenge, amafuta g’omuzeyituuni, n’ente n’endiga, nga bingi nnyo, kubanga waaliwo okusanyuka mu Isirayiri.
