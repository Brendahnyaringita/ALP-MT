10  Bafilista ba loantša Baiseraele; banna ba Iseraele ba qala ho baleha ka pel’a Bafilista ’me ba ’na ba oela fatše ba bolailoe Thabeng ea Gilboa.
2  Bafilista ba ’na ba beha Saule le bara ba hae merebele; Bafilista ba bolaea Jonathane le Abinadabe le Malki-shua, bara ba Saule.
3  Ntoa ea imela Saule; qetellong ba fulang ka metsu ba mo fumana, eaba ba fulang ba mo ntša maqeba.
4  Joale Saule a re ho mojari oa lihlomo tsa hae: “Tsomula sabole ea hao ’me u ntlhabe ka eona, esere banna bana ba sa bollang ba tla ’me ka sebele ba nketsa hampe.” Mojari oa lihlomo tsa hae o ne a sa rate, hobane o ne a tšohile haholo. Kahoo Saule a nka sabole eaba o itihela holim ’a eona.
5  Ha mojari oa lihlomo tsa hae a bona hore Saule o shoele, joale le eena a itihela holim ’a sabole ’me a shoa.
6  Kahoo Saule a shoa le bara ba hae ba bararo, ’me bohle ba ntlo ea hae ba shoa hammoho.
7  Ha banna bohle ba Iseraele ba neng ba le khohlong ba bona hore ba ne ba balehile le hore Saule le bara ba hae ba ne ba shoele, joale ba qala ho tloha metseng ea bona ’me ba baleha; ka mor’a moo Bafilista ba kena ’me ba lula ho eona.
8  Eitse letsatsing le hlahlamang, ha Bafilista ba tlil’o hlobolisa ba bolailoeng, ba fumana Saule le bara ba hae ba oele Thabeng ea Gilboa.
9  Ba mo hlobolisa ’me ba mo khaola hlooho eaba ba nka seaparo sa hae sa tšireletso ’me ba romeletsa naheng ea Bafilista ka hohle ho tsebisa litšoantšo tsa bona tse rapeloang le batho.
10  Qetellong ba beha seaparo sa hae sa tšireletso ka tlung ea molimo oa bona, ’me ba tlamella lehata la hae ntlong ea Dagone.
11  Bohle ba Jabeshe ba leng Gileade ba utloa ka sohle seo Bafilista ba neng ba se entse ho Saule.
12  Kahoo banna bohle ba sebete ba ema ’me ba nka setopo sa Saule le litopo tsa bara ba hae ’me ba li tlisa Jabeshe eaba ba pata masapo a bona tlas’a sefate se seholo Jabeshe; ba itima lijo ka matsatsi a supileng.
13  Kahoo Saule a shoa ka lebaka la ho se tšepahale ha hae hoo ka hona a neng a itšoere ka ho hloka tumelo khahlanong le Jehova malebana le lentsoe la Jehova leo a neng a sa ka a le boloka le ka lebaka la ho kōpa ea buisanang le meea hore a e botse.
14  Ha aa ka a botsa Jehova. Ka lebaka leo o ile a mo bolaea ’me a nehelana ka borena ho Davida mora oa Jese.
4  Bara ba Juda e ne e le Pereze, Hezrone le Karmi le Hure le Shobale.
2  Ha e le Reaia mora oa Shobale, a tsoala Jahathe; Jahathe, le eena, a tsoala Akumai le Lahade. Ana e ne e le malapa a Bazorathe.
3  Bana e ne e le bara ba ntat’a Etame: Jezriele le Ishma le Idbashe, (’me lebitso la khaitseli ea bona e ne e le Hazelelponi,)
4  le Penuele ntat’a Gedore le Ezere ntat’a Husha. Bana e ne e le bara ba Hure letsibolo la Efratha ntat’a Bethlehema.
5  Ashure ntat’a Tekooa a ba le basali ba babeli, Hela le Nara.
6  Ka mor’a nako Nara a mo tsoalla Akuzame le Hefere le Temeni le Hahashtari. Bana e ne e le bara ba Nara.
7  Bara ba Hela e ne e le Zerethe, Izehare le Ethnane.
8  Ha e le Koze, a tsoala Anube le Zobeba le malapa a Akarehele mora oa Harume.
9  Jabeze ea e-ba ea hlomphehang ho feta barab’abo; ’m ’ae a mo reha lebitso la Jabeze, a re: “Ke mo belehile ka bohloko.”
10  Jabeze a qala ho ipiletsa ho Molimo oa Iseraele, a re: “Haeba ruri u tla ntlhohonolofatsa ’me u eketse naha ea ka ’me letsoho la hao le hlile le e-ba le ’na, ’me ka sebele u mpoloka tlokotsing, e le hore e se ke ea ’ntša kotsi,—” Ka lebaka leo Molimo a phethahatsa seo a neng a se kōpile.
11  Ha e le Kelube mor’abo Shuha, a tsoala Mehire, eo e neng e le ntat’a Eshtone.
12  Eshtone, le eena, a tsoala Bethe-rafa le Pasea le Tehina ntat’a Ire-nahashe. Bana e ne e le banna ba Reka.
13  Bara ba Kenaze e ne e le Othniele le Seraia, ’me bara ba Othniele, e le Hathathe.
14  Ha e le Meonothai, a tsoala Ofra. Ha e le Seraia, a tsoala Joabe ntat’a Ge-harashime; etsoe ba ile ba fetoha litsebi tsa mesebetsi ea matsoho.
15  Bara ba Kalebe mora oa Jefune e ne e le Iru, Ela le Naame; bara ba Ela, e le Kenaze.
16  Bara ba Jehaleliele e ne e le Zife le Zifa, Tiria le Asarele.
17  Bara ba Esdrase e ne e le Jethere le Merede le Efere le Jalone; a emola Miriame le Shamai le Ishba ntat’a Eshtemooa.
18  Ha e le mosali oa hae oa Mojuda, a tsoala Jerede ntat’a Gedore le Hebere ntat’a Soko le Jekuthiele ntat’a Zanooa. Bana e ne e le bara ba Bithia morali oa Faro, ea ileng a nkoa ke Merede.
19  Bara ba mosali oa Hodia, morali’abo Nahame, e ne e le ntat’a Keila Mogareme le Eshtemooa Momakathe.
20  Bara ba Shimone e ne e le Amnone le Rina, Bene-hanane le Tilone. Bara ba Ishi e ne e le Zohethe le Bene-zohethe.
21  Bara ba Shela mora oa Juda e ne e le Ere ntat’a Leka le Lada ntat’a Maresha le malapa a ntlo ea ba sebetsang ka lesela la boleng bo botle ba ntlo ea Ashbea;
22  le Jokime le banna ba Kozeba le Joashe le Sarafe, ba ileng ba fetoha beng ba basali ba Bamoabe, le Jashubi-leheme. Lipolelo tseo ke tsa neano ea khale.
23  E ne e le libōpi le baahi ba Netaime le Gedera. Ba ne ba lula moo le morena mosebetsing oa hae.
24  Bara ba Simeone e ne e le Nemuele le Jamine, Jaribe, Zera, Shaule,
25  mora oa hae Shalume, mora oa hae Mibsame, mora oa hae Mishma.
26  Bara ba Mishma e ne e le mora oa hae Hamuele, mora oa hae Zakure, mora oa hae Shimei.
27  Shimei o ne a e-na le bara ba leshome le metso e tšeletseng le barali ba tšeletseng; empa barab’abo ba ne ba se na bara ba bangata, ’me ha ho le le leng la malapa a bona le neng le e-na le bara ba bangata joaloka ba Juda.
28  Ba tsoela pele ba lula Beerseba le Molada le Hazare-shuale
29  le Bilha le Ezeme le Tolade
30  le Bethuele le Horma le Ziklage
31  le Bethe-markabothe le Hazare-susime le Bethe-biri le Sharaime. Ena e ne e le metse ea bona ho fihlela Davida a busa.
32  Metsana ea bona e ne e le Etame le Aine, Rimone le Tokene le Ashane, metse e mehlano.
33  Metsana eohle ea bona e neng e pota-potile metse ena ka hohle e ne e fihla Baale. Tsena e ne e le libaka tsa bona tsa bolulo le ho ngolisoa ha tsona ka meloko ea bona.
34  Le Meshobabe le Jamleke le Josha mora oa Amazia,
35  le Joele le Jehu mora oa Joshibia mora oa Seraia mora oa Asiele,
36  le Elioenai le Jakoba le Jeshohaia le Asaia le Adiele le Jesimiele le Benaia,
37  le Ziza mora oa Shifi mora oa Alone mora oa Jedaia mora oa Shimri mora oa Shemaia.
38  Bana ba ileng ba kena ka mabitso e ne e le marenana malapeng a habo bona, ’me malapa a baholo-holo ba bona a ile a eketseha haholo.
39  Ba ea tseleng e hekeng ea Gedore, ho ea fihla ka bochabela ho phula, ho ea batlela mehlape ea bona lekhulo.
40  Qetellong ba fumana lekhulo le nonneng le letle, ’me naha eo e ne e pharaletse ebile e se na khathatso empa e lutse ka boiketlo; kaha ba neng ba lula moo linakong tsa pele e ne e le ba Kama.
41  Bana ba ngotsoeng fatše ka mabitso ba kena matsatsing a Ezekiase morena oa Juda ’me ba liha litente tsa Bahame le Bameunime ba neng ba fumaneha moo, hoo ba ileng ba ba nehela timetso ho fihlela letsatsing lena; ba qala ho lula sebakeng sa bona, hobane ho ne ho e-na le lekhulo bakeng sa mehlape ea bona moo.
42  Ho bona ho ne ho e-na le ba bang ba bara ba Simeone ba ileng ba ea Thabeng ea Seire, banna ba makholo a mahlano, ba e-na le Pelatia le Nearia le Refaia le Uziele bara ba Ishi ba ba eteletseng pele.
43  Ba bolaea masala a neng a phonyohile a Baamaleke, ’me ba tsoela pele ho lula moo ho fihlela letsatsing lena.
26  Bakeng sa lihlopha tsa balebeli ba liheke: Ho Bakora, e le Meshelemia mora oa Kore oa bara ba Asafe.
2  Meshelemia o ne a e-na le bara: Zakaria e le letsibolo, oa bobeli e le Jediaele, oa boraro e le Zebadia, oa bone e le Jathaniele,
3  oa bohlano e le Elame, oa botšelela e le Johanane, oa bosupa e le Elieho-enai.
4  Obed-edomo o ne a e-na le bara: Letsibolo e le Shemaia, oa bobeli e le Jozabade, oa boraro e le Jooa le oa bone e le Sakare le oa bohlano e le Nethaniele,
5  oa botšelela e le Amiele, oa bosupa e le Isakare, oa borobeli e le Peulethai; etsoe Molimo o ne a mo hlohonolofalitse.
6  Mora oa hae Shemaia o ile a tsoalloa bara bao e neng e le babusi ba ntlo ea ntat’a bona, etsoe e ne e le banna ba nang le bokhoni, ba matla.
7  Bara ba Shemaia, e ne e le Othni le Refaele le Obede, Elzabade, bao barab’abo bona e neng e le banna ba nang le bokhoni, Elihu le Semakia.
8  Bana bohle e ne e le bara ba Obed-edomo, bona le bara ba bona le barab’abo bona, banna ba nang le bokhoni le matla bakeng sa tšebeletso, ba mashome a tšeletseng a metso e ’meli ba Obed-edomo.
9  Meshelemia o ne a e-na le bara le barab’abo, banna ba nang le bokhoni, ba leshome le metso e robeli.
10  Hosa oa bara ba Merari o ne a e-na le bara. Shimri e ne e le hlooho, kaha e ne e se letsibolo empa ntat’ae o ile a mo beha hore e be hlooho;
11  oa bobeli e le Hilkia, oa boraro e le Tebalia, oa bone e le Zakaria. Bara bohle ba Hosa le barab’abo ba ne ba le leshome le metso e meraro.
12  Lihlopheng tsena tsa balebeli ba liheke, banna ba ka sehloohong ba ne ba e-na le mesebetsi e tšoanang hantle le ea barab’abo bona, hore ba sebeletse ntlong ea Jehova.
13  Kahoo ba lahla lotho bakeng sa ba banyenyane ka ho tšoanang le bakeng sa ba baholo ka malapa a habo ntat’a bona, bakeng sa liheke tse fapaneng.
14  Joale lotho ea ka bochabela ea oela ho Shelemia. Ba lahla lotho bakeng sa mora oa hae Zakaria, moeletsi ea masene, ’me lotho ea hae ea tsoela ka leboea.
15  Ea Obed-edomo ea ea ka boroa, ’me bara ba hae ba e-ba le matlo a polokelo.
16  Ea Shupime le Hosa ea e-ba ka bophirimela haufi le Heke ea Shalekethe tseleng e khōlō e nyolohang, sehlopha sa balebeli se bapelane le sehlopha sa balebeli;
17  ka bochabela ho ne ho e-na le Balevi ba tšeletseng; ka leboea e le ba bane ka letsatsi; ka boroa e le ba bane ka letsatsi; le bakeng sa matlo a polokelo, ba tsamaea ka bobeli;
18  bakeng sa mathule ka bophirimela, e le ba bane tseleng e khōlō, ba babeli mathuleng.
19  Tsena e ne e le lihlopha tsa balebeli ba liheke ho bara ba Bakora le ho bara ba Merari.
20  Ha e le Balevi, Akija o ne a okametse matlotlo a ntlo ea Molimo oa ’nete ’me a okametse matlotlo a lintho tse halalelitsoeng.
21  Bara ba Ladane, bara ba Mogershone ba Ladane; lihlooho tsa malapa a habo ntate tsa Ladane Mogershone, e le Jehieli.
22  Bara ba Jehieli, Zethame le Joele mor’abo, ba ne ba okametse matlotlo a ntlo ea Jehova.
23  Bakeng sa Baamrame, bakeng sa Baizehare, bakeng sa Bahebrone, bakeng sa Bauziele,
24  esita le Shebuele mora oa Gershome mora oa Moshe e ne e le moeta-pele oa matlo a polokelo.
25  Ha e le barab’abo, ba Eliezere ho ne ho e-na le mora oa hae Rehabia le mora oa hae Jeshaia le mora oa hae Jorame le mora oa hae Zikri le mora oa hae Shelomothe.
26  Shelomothe enoa le barab’abo ba ne ba okametse matlotlo ’ohle a lintho tse halalelitsoeng, tseo Morena Davida le lihlooho tsa malapa a habo ntate, le balaoli ba ba likete le ba ba makholo, le balaoli ba lebotho ba neng ba li halalelitse.
27  Ka lintoa le ka thepa e hapuoeng ba ne ba halalelitse lintho hore ba boloke ntlo ea Jehova e le boemong bo botle.
28  Hape le tsohle tseo Samuele seboni le Saule mora oa Kishe le Abnere mora oa Nere le Joabe mora oa Tseruja ba neng ba li halalelitse. Seo mang kapa mang a neng a se halalelitse se ne se le ka tlas’a taolo ea Shelomithe le barab’abo.
29  Ho Baizehare, Kenania le barab’abo ba ne ba etsa mosebetsi oa ka ntle e le balaoli ebile e le baahloli ba Iseraele.
30  Ho Bahebrone, Hashabia le barab’abo, banna ba nang le bokhoni, ba sekete le makholo a supileng, ba ne ba okametse tsamaiso ea Iseraele sebakeng sa Jordane ho ea ka bophirimela bakeng sa mosebetsi oohle oa Jehova le bakeng sa tšebeletso ea morena.
31  Ho Bahebrone, Jerija e ne e le hlooho ea Bahebrone ka meloko ea bona ka baholo-holo ba bona. Ka selemo sa mashome a mane sa ho busa ha Davida ba ile ba batlisisoa, ’me banna ba sebete, ba matla ba fumanoa har’a bona Jazere e Gileade.
32  Barab’abo, banna ba nang le bokhoni, ba ne ba le likete tse peli le makholo a supileng, lihlooho tsa malapa a habo ntate. Kahoo Morena Davida a ba abela ho okamela Barubene le Bagade le halofo ea moloko oa Bamanase, bakeng sa taba e ’ngoe le e ’ngoe ea Molimo oa ’nete le taba ea morena.
11  Ka mor’a nako Baiseraele bohle ba phuthehela ho Davida Hebrone, ba re: “Bona! Re lesapo la hao le nama ea hao.
2  Maobane le pele, esita le ha Saule e ne e le morena, ke uena ea neng a ntša Baiseraele le ea neng a ba kenya; Jehova Molimo oa hao a re ho uena, ‘U tla lisa sechaba sa ka sa Iseraele, ’me u tla ba moeta-pele oa sechaba sa ka sa Iseraele.’”
3  Kahoo banna bohle ba baholo ba Iseraele ba tla ho morena Hebrone ’me Davida a hlaba selekane le bona Hebrone ka pel’a Jehova; ka mor’a moo ba tlotsa Davida hore e be morena oa Iseraele, ho ea ka lentsoe la Jehova ka Samuele.
4  Hamorao Davida le Baiseraele bohle ba ea Jerusalema, ke ho re, Jebuse, moo Bajebuse e neng e le baahi ba naha.
5  Baahi ba Jebuse ba qala ho re ho Davida: “U ke ke ua kena mona.” Leha ho le joalo, Davida a hapa qhobosheane ea Sione, ke ho re, Motse oa Davida.
6  Kahoo Davida a re: “Mang kapa mang ea hlaselang Bajebuse pele, e tla ba hlooho le khosana.” Joabe mora oa Tseruja a nyoloha pele, ’me ea e-ba hlooho.
7  Davida a lula sebakeng seo ho leng thata ho se atamela. Ke ka lebaka leo ba ileng ba se bitsa Motse oa Davida.
8  A qala ho haha motse ka hohle, ho tloha Tutulung esita le ho ea fihla likarolong tse potolohileng, empa Joabe a phelisa motse kaofela.
9  Davida a ’na a ba moholo haholo, etsoe Jehova oa mabotho o ne a e-na le eena.
10  Joale bana ke lihlooho tsa banna ba matla bao e neng e le ba Davida, ba neng ba tšoareletse ka matla ho eena boreneng ba hae hammoho le Baiseraele bohle, ho mo etsa morena ho ea ka lentsoe la Jehova malebana le Iseraele.
11  Lena ke lethathamo la banna ba matla bao e neng e le ba Davida: Jashobeame mora oa Mohakmone, hlooho ea ba bararo. O ne a tsoka lerumo la hae holim ’a ba makholo a mararo ba bolailoeng ka nako e le ’ngoe.
12  Ka mor’a hae ha e-ba le Eleazare mora oa Dodo Moakoki. O ne a le har’a banna ba bararo ba matla.
13  Ke eena ea neng a e-na le Davida Pase-damime, moo Bafilista ba neng ba bokane bakeng sa ntoa. Joale ho ne ho e-na le tšimo e tletseng harese, ’me batho ba ne ba balehile ka lebaka la Bafilista.
14  Empa a ema har’a tšimo eaba oa e lopolla, ’me a ’na a bolaea Bafilista, hoo Jehova a ileng a pholosa ka poloko e khōlō.
15  Ba bararo ho ba mashome a mararo ba ka sehloohong ba theohela lefikeng, ho Davida lehaheng la Adulame, ha lebotho la Bafilista le sa ntse le hlomme liahelo khohlong ea Barefaime.
16  Nakong eo Davida o ne a le sebakeng seo ho leng thata ho se atamela; nakong eo lebotho le lulang setsing sa sesole la Bafilista le ne le le Bethlehema.
17  Ka mor’a nakoana Davida a bontša takatso ea hae ’me a re: “Hoja nka noa metsi a tsoang selibeng sa Bethlehema, se hekeng!”
18  Eaba ba bararo ba kena ka mahahapa liahelong tsa Bafilista ’me ba kha metsi selibeng sa Bethlehema, se leng hekeng, ’me ba tla ba a nkile ba a tlisa ho Davida. Davida ha aa ka a lumela ho a noa, empa a a qhalla fatše bakeng sa Jehova.
19  A tsoela pele ho re: “Ke ho sa utloahaleng, mabapi le Molimo oa ka, hore ke etse sena! Na ke lokela ho noa mali a banna baa ka ho beha meea ea bona kotsing? Etsoe ba a tlisitse ka ho beha meea ea bona kotsing.” Ha aa ka a lumela ho a noa. Tsena ke lintho tseo banna bao ba bararo ba ileng ba li etsa.
20  Ha e le Abishai mor’abo Joabe, ea e-ba hlooho ea ba bararo; o ne a tsoka lerumo la hae holim ’a ba makholo a mararo ba bolailoeng, ’me o ne a e-na le botumo bo tšoanang le ba bao ba bararo.
21  Ho bao ba bararo o ne a hlaheletse ho feta ba bang ba babeli, ’me ea e-ba molaoli oa bona; leha ho le joalo ha aa ka a ba ho ba pele ba bararo.
22  Ha e le Benaia mora oa Jehojada, mora oa monna ea sebete, ea ileng a etsa liketso tse ngata Kabziele, a bolaea bara ba babeli ba Ariele oa Moabe; a theoha ’me a bolaela tau ka har’a sekoti sa metsi letsatsing la ha lehloa le khethehile.
23  Ke eena ea ileng a bolaea monna oa Moegepeta, monna ea boholo bo sa tloaelehang, ea litsoe li hlano. Letsohong Moegepeta eo o ne a tšoere lerumo le tšoanang le toloki ea ba sebetsang ka foreimi e etsang masela; leha ho le joalo o ile a theohela ho eena ka molamu ’me a hloibila lerumo letsohong la Moegepeta eaba o mo bolaea ka lerumo la hae.
24  Benaia mora oa Jehojada a etsa lintho tsena, ’me o ne a e-na le lebitso har’a banna ba matla ba bararo.
25  Le hoja a ne a hlaheletse ho feta ba mashome a mararo, leha ho le joalo ha aa ka a ba boemong ba ba bararo ba pele. Leha ho le joalo, Davida a mo beha hore a okamele balebeli ba hae.
26  Ha e le banna ba matla ba mabotho a sesole, e ne e le Asahele mor’abo Joabe, Elkanane mora oa Dodo oa Bethlehema,
27  Shamothe Moharore, Heleze Mopelone,
28  Ira mora oa Ikeshe Motekooa, Abi-ezere Moanathothe,
29  Sibekai Mohushathe, Ilai Moakoki,
30  Maharai Monetofa, Helede mora oa Baana Monetofa,
31  Ithai mora oa Ribai oa Gibea oa bara ba Benjamine, Benaia Mopirathone,
32  Hurai ea tsoang liphuleng tsa melapo e phoroselang tsa Gashe, Abiele Moaraba,
33  Azmavethe Mobaharume, Eliaba Moshalbone,
34  bara ba Hasheme Mogizone, Jonathane mora oa Shage Moharare,
35  Akiame mora oa Sakare Moharare, Elifale mora oa Ure,
36  Hefere Momekera, Akija Mopelone,
37  Hezro Mokarmele, Narai mora oa Ezbai,
38  Joele mor’abo Nathane, Mibhare mora oa Hagri,
39  Zeleke Moammone, Naharai Moberothe, mojari oa lihlomo oa Joabe mora oa Tseruja,
40  Ira Moithere, Garebe Moithere,
41  Uria Mohethe, Zabade mora oa Aklai,
42  Adina mora oa Shiza Morubene, hlooho ea Barubene, eo ba neng ba le mashome a mararo ka eena;
43  Hanane mora oa Maaka, le Joshafate Momithini,
44  Uzia Moashtarothe, Shama le Jeiele, bara ba Hothame Moaroere,
45  Jediaele mora oa Shimri, le Joha mor’abo oa Motizi,
46  Eliele Momahava, le Jeribai le Joshavia bara ba Elname, le Ithma Momoabe.
47  Eliele le Obede le Jasiele Momezoba.
8  Ha e le Benjamine, a tsoala Bela letsibolo la hae, oa bobeli e le Ashbele ’me oa boraro e le Ahara,
2  oa bone e le Noha ’me oa bohlano e le Rafa.
3  Bela a ba le bara, Adare le Gera le Abihude,
4  le Abishua le Naamane le Akooa,
5  le Gera le Shefufane le Hurame.
6  Bana e ne e le bara ba Ehude. Bana e ne e le lihlooho tsa matlo a baholo-holo ba baahi ba Geba, eaba ba ba isa kholehong Manahathe.
7  Naamane le Akija; le Gera—ke eena ea ileng a ba isa kholehong, ’me a tsoala Uza le Akihude.
8  Ha e le Shaharaime, a tsoala bana naheng ea Moabe ka mor’a hore a re ba tsamaee. Basali ba hae e ne e le Hushime le Bara.
9  Ka mosali oa hae Hodeshe a tsoala Jobabe le Zibia le Mesha le Malkame,
10  le Jeuze le Sakia le Mirma. Bana e ne e le bara ba hae, lihlooho tsa matlo a baholo-holo.
11  Ka Hushime a tsoala Abitube le Elpale.
12  Bara ba Elpale e ne e le Ebere le Mishame le Shemede, ea ileng a haha Ono le Lode le metse e itšetlehileng ka eona,
13  le Beria le Shema. Bana e ne e le lihlooho tsa matlo a baholo-holo, a baahi ba Ajalone. Bana ke bona ba ileng ba leleka baahi ba Gathe.
14  Ho ne ho e-na le Akio, Shashake le Jeremothe,
15  le Zebadia le Arade le Edere,
16  le Mikaele le Ishpa le Joha, bara ba Beria,
17  le Zebadia le Meshulame le Hizki le Hebere,
18  le Ishmerai le Izlia le Jobabe, bara ba Elpale,
19  le Jakime le Zikri le Zabdi,
20  le Elienai le Zilethai le Eliele,
21  le Adaia le Beraia le Shimrathe, bara ba Shimei,
22  le Ishpane le Ebere le Eliele,
23  le Abdone le Zikri le Hanane,
24  le Hanania le Elame le Anthothija,
25  le Ifdeia le Penuele, bara ba Shashake,
26  le Shamsherai le Sheharia le Athalia,
27  le Jareshia le Elia le Zikri, bara ba Jerohame.
28  Bana e ne e le lihlooho tsa matlo a baholo-holo ka masika a bona, banna ba ka sehloohong. Bana ke ba neng ba lula Jerusalema.
29  Ntat’a Gibeone, Jeiele, o ne a lula Gibeone, ’me lebitso la mosali oa hae e ne e le Maaka.
30  Mora oa hae, oa letsibolo, e ne e le Abdone, le Zure le Kishe le Baale le Nadabe,
31  le Gedore le Akio le Zekere.
32  Ha e le Miklothe, a tsoala Shimea. Ka sebele bana ke bona ba neng ba lula ka pel’a barab’abo bona Jerusalema hammoho le barab’abo bona.
33  Ha e le Nere, a tsoala Kishe; Kishe, le eena, a tsoala Saule; Saule, le eena, a tsoala Jonathane le Malki-shua le Abinadabe le Eshbaale.
34  Mora oa Jonathane e ne e le Meribe-baale. Ha e le Meribe-baale, a tsoala Mikea.
35  Bara ba Mikea e ne e le Pithone le Meleke le Tarea le Akaze.
36  Ha e le Akaze, a tsoala Jehoada; Jehoada, le eena, a tsoala Alemethe le Azmavethe le Zimri. Zimri, le eena, a tsoala Moza;
37  Moza, le eena, a tsoala Binea, mora oa hae Rafa, mora oa hae Eleasa, mora oa hae Azele.
38  Azele o ne a e-na le bara ba tšeletseng, ’me ana ke mabitso a bona: Azrikame, Bokru le Ishmaele le Shearia le Obadia le Hanane. Bana kaofela e ne e le bara ba Azele.
39  Bara ba Esheke mor’abo e ne e le Ulame letsibolo la hae, oa bobeli e le Jeushe ’me oa boraro e le Elifelete.
40  Bara ba Ulame ea e-ba banna ba sebete, ba matla, ba kobang seqha, le ba nang le bara ba bangata le litloholo, ba lekholo le mashome a mahlano. Bana kaofela ba ne ba tsoa ho bara ba Benjamine.
16  Ka hona ba tlisa areka ea Molimo oa ’nete ’me ba e beha ka har’a tente eo Davida a neng a e hlometse eona; ba qala ho hlahisa linyehelo tsa secheso le mahlabelo a kopanetsoeng ka pel’a Molimo oa ’nete.
2  Ha Davida a qetile ho nyehela nyehelo ea secheso le mahlabelo a kopanetsoeng, a tsoela pele ho hlohonolofatsa batho ka lebitso la Jehova.
3  Ho ekelletsa moo, a arolela Baiseraele bohle, monna hammoho le mosali, e mong le e mong polokoe ea bohobe le bohobe ba litholoana tsa palema le bohobe ba morara o omisitsoeng.
4  Joale a beha Balevi ba bang ka pel’a areka ea Jehova hore e be basebeletsi, hore ba hopole le ho leboha le ho rorisa Jehova Molimo oa Iseraele,
5  Asafe e le hlooho, ’me Zakaria e le oa bobeli ho eena, le Jeiele le Shemiramothe le Jehiele le Matithia le Eliabe le Benaia le Obed-edomo le Jeiele, ka liletsa tsa mofuta o likhoele le ka liharepa, ’me Asafe a letsetsa licymbala holimo,
6  ’me baprista Benaia le Jahaziele ba letsa literompeta tseo kamehla ka pel’a areka ea selekane sa Molimo oa ’nete.
7  Joale letsatsing leo Davida a etsa monehelo ka lekhetlo la pele ho leboha Jehova ka Asafe le barab’abo:
8  “Lebohang Jehova; le ipiletse lebitsong la hae,Tsebahatsang liketso tsa hae har’a lichaba!
9  Mo bineleng, mo tsanyaoleleng lipina tsa thoriso,Le nahanisise ka liketso tsohle tsa hae tse hlollang.
10  Ithoriseng ka lebitso la hae le halalelang,Lipelo tsa ba batlang Jehova li ke li thabe.
11  Batlang Jehova le matla a hae,Batlang sefahleho sa hae kamehla.
12  Hopolang liketso tsa hae tse hlollang tseo a li entseng,Mehlolo ea hae le liqeto tsa boahloli tsa molomo oa hae,
13  Lōna bana ba Iseraele mohlanka oa hae,Lōna bara ba Jakobo, bakhethoa ba hae.
14  Ke Jehova Molimo oa rōna; liqeto tsa hae tsa boahloli li lefatšeng lohle.
15  Hopolang selekane sa hae esita le ho isa nakong e sa lekanyetsoang,Lentsoe leo a le laetseng, ho isa melokong e sekete,
16  Selekane seo a se hlabileng le Abrahama,Le polelo ea hae e hlapanyelitsoeng ho Isaka.
17  Polelo eo a e emisitseng e le molao oa tsamaiso esita le ho Jakobo,E le selekane se hlolang ka nako e sa lekanyetsoang esita le ho Iseraele,
18  A re, ‘Ke tla le fa naha ea Kanana,E le kabelo ea lefa la lōna.’
19  Sena se etsahetse nakong ea ha le fokola ka palo,E, le fokola haholo, ’me le le bajaki ho eona.
20  Ba ’na ba tsamaea ho tloha sechabeng se seng ho ea ho se seng,Le ho tloha ’musong o mong ho ea ho batho ba bang.
21  Ha aa ka a lumella leha e le mang hore a ba etsetse bolotsana,Empa a khalemela marena ka lebaka la bona,
22  A re, ‘Le se ke la ama batlotsuoa ba ka,Le se ke la etsa letho le lebe ho baprofeta ba ka.’
23  Binelang Jehova, lōna bohle ba lefatše!Letsatsi le letsatsi le tsebahatse poloko eo a fanang ka eona!
24  Phetang khanya ea hae har’a lichaba,Le phete liketso tsa hae tse hlollang har’a batho bohle.
25  Etsoe Jehova o moholo ’me o lokela ho rorisoa haholo,O lokela ho tšajoa ho feta melimo e meng kaofela.
26  Etsoe melimo eohle ea lichaba ke melimo ea lefeela.Ha e le Jehova, o entse maholimo.
27  Ho hlompheha le bokhabane li ka pel’a hae,Matla le thabo li sebakeng sa hae.
28  Isang ho Jehova, Lōna malapa a lichaba,Isang khanya le matla ho Jehova.
29  Isang ho Jehova khanya ea lebitso la hae,Nkang mpho ’me le kene ka pel’a hae.Inamelang Jehova ka mokhabo o halalelang.
30  Utloang bohloko bo boholo ka lebaka la hae, lōna batho bohle ba lefatše!Le naha e behang e tiisitsoe ka thata:E ke ke ea sisinngoa le ka mohla.
31  Maholimo a ke a thabe, le lefatše le nyakalle,Li re har’a lichaba, ‘Jehova ke morena!’
32  Leoatle le ke le lume hammoho le se tletseng ho lona,Naha e ke e thabe le sohle se ho eona.
33  Ka nako e tšoanang lifate tsa moru li ke li tlerohe ka thabo ka lebaka la Jehova,Etsoe o tlil’o ahlola lefatše.
34  Lebohang Jehova, kaha o molemo,Etsoe mosa oa hae o lerato o teng ho isa nakong e sa lekanyetsoang.
35  Le re, ‘Re pholose, Molimo oa poloko ea rōna,U re phuthe ’me u re lopolle lichabeng,Hore re lebohe lebitso la hao le halalelang, hore re bue ka thabo e khaphatsehang ka thoriso ea hao.
36  Ho bokoe Jehova Molimo oa Iseraele ho tloha nakong e sa lekanyetsoang ho isa nakong e sa lekanyetsoang.’”Batho bohle ba re, “Amen!” ’me ba rorisa Jehova.
37  Joale a tlohela Asafe le barab’abo moo ka pel’a areka ea selekane sa Jehova hore ba sebeletse ka pel’a Areka kamehla, ho ea ka se hlokahalang letsatsi ka leng;
38  Obed-edomo le barab’abo, ba mashome a tšeletseng a metso e robeli, le Obed-edomo mora oa Jeduthune le Hosa e le balebeli ba liheke;
39  moprista Tsadoke le barab’abo ba baprista ba le ka pel’a tabernakele ea Jehova sebakeng se phahameng se neng se le Gibeone,
40  hore ba nyehele ho Jehova linyehelo tsa secheso aletareng ea linyehelo tsa secheso kamehla hoseng le mantsiboea le bakeng sa sohle se ngotsoeng molaong oa Jehova oo a o laetseng Baiseraele;
41  hammoho le bona e le Hemane le Jeduthune le banna ba bang kaofela ba khethiloeng ka mabitso hore ba lebohe Jehova, hobane “mosa oa hae o lerato o teng ho isa nakong e sa lekanyetsoang”;
42  hammoho le bona e le Hemane le Jeduthune, hore ba utloahatse literompeta le licymbala le liletsa tsa pina ea Molimo oa ’nete; bara ba Jeduthune ba le hekeng.
43  Batho bohle ba ea e mong le e mong ntlong ea hae. Ka lebaka leo Davida a hlohonolofatsa ntlo ea hae.
18  Eitse ka mor’a moo Davida a hlasela Bafilista a ba hlōla ’me a hapa Gathe le metse e itšetlehileng ka eona matsohong a Bafilista.
2  Joale a hlasela Moabe, ’me Bamoabe ea e-ba bahlanka ba Davida ba ntšang sethabathaba.
3  Davida a tsoela pele ho hlasela Hadadezere morena oa Zoba Hamathe ha a ne a il’o hloma taolo ea hae nōkeng ea Eufrate.
4  Ho ekelletsa moo, Davida a hapa ho eena likoloi tse sekete le banna ba lipere ba likete tse supileng le banna ba likete tse mashome a mabeli ba tsamaeang ka maoto. Joale Davida a khaola mesifa ea lipere tsohle tse hulang likoloi, empa ho tsona a siea lipere tse lekholo tse hulang likoloi.
5  Eitse ha Syria ea Damaseka e tlil’o thusa Hadadezere morena oa Zoba, Davida a qala ho bolaea har’a Basyria banna ba likete tse mashome a mabeli a metso e ’meli.
6  Ka mor’a moo Davida a beha mabotho a lulang setsing sa sesole Syria ea Damaseka, ’me Basyria ea e-ba bahlanka ba Davida ba ntšang sethabathaba. Jehova a ’na a pholosa Davida kae kapa kae moo a neng a e-ea teng.
7  Ho feta moo, Davida a nka lithebe tse chitja tsa khauta tse neng li le ho bahlanka ba Hadadezere eaba o li tlisa Jerusalema.
8  Davida a nka koporo e ngata haholo Tibathe le Kune, metse ea Hadadezere. Solomone a etsa leoatle la koporo le litšiea le lisebelisoa tsa koporo ka eona.
9  Ha Tou morena oa Hamathe a utloa hore Davida o ne a bolaile lebotho lohle la sesole la Hadadezere morena oa Zoba,
10  kapele-pele a romela mora oa hae Hadorame ho Morena Davida ho mo botsa hore na o phela joang le ho mo lebohela ka hore ebe o ne a loantšitse Hadadezere hoo a ileng a mo bolaea, (etsoe Hadadezere o ne a koetlisitsoe ntoeng khahlanong le Tou,) ’me o ne a e-na le lintho tsa mefuta eohle tsa khauta le silevera le koporo.
11  Le tsona Morena Davida a li halaletsa ho Jehova hammoho le silevera le khauta eo a neng a e nkile ho lichaba tsohle, ho Edomo le ho Moabe le ho bara ba Ammone le ho Bafilista le ho Baamaleke.
12  Ha e le Abishai mora oa Tseruja, a bolaea Baedomo Phuleng ea Letsoai, ba likete tse leshome le metso e robeli.
13  Kahoo a beha mabotho a lulang setsing sa sesole Edomo, ’me Baedomo bohle ea e-ba bahlanka ba Davida. Jehova a ’na a pholosa Davida kae kapa kae moo a neng a e-ea teng.
14  Davida a tsoela pele ho busa Baiseraele bohle, ’me o ne a sa khaotse ho etsetsa batho bohle ba hae qeto ea boahloli le ho loka.
15  Joabe mora oa Tseruja o ne a okametse lebotho, ’me Josafate mora oa Akilude e le motlalehi.
16  Tsadoke mora oa Akitube le Akimeleke mora oa Abiathare e ne e le baprista, ’me Shavsha e le mongoli.
17  Benaia mora oa Jehojada o ne a okametse Bakerethe le Bapelethe; bara ba Davida e ne e le ba pele ba emang lehlakoreng la morena.
17  Eitse hang ha Davida a se a qalile ho lula ka tlung ea hae, Davida a re ho moprofeta Nathane: “Bona! ke lula ka tlung ea likedare, empa areka ea selekane sa Jehova e tlas’a masela a tente.”
2  Ka mor’a moo Nathane a re ho Davida: “U etse ntho e ’ngoe le e ’ngoe e ka pelong ea hao, etsoe Molimo oa ’nete o na le uena.”
3  Bosiung boo lentsoe la Molimo la tla ho Nathane, la re:
4  “E-ea, ’me u re ho mohlanka oa ka Davida, ‘Sena ke seo Jehova a se boletseng: “Hase uena ea tla nkahela ntlo eo ke tla lula ho eona.
5  Etsoe ha ke e-s’o lule ka tlung ho tloha letsatsing la ha ke ntša Baiseraele ho fihlela letsatsing lena, empa ke ile ka lula ho tloha tenteng e ’ngoe ho ea ho e ’ngoe le ho tloha tabernakeleng e ’ngoe ho ea ho e ’ngoe.
6  Nakong eohle eo ka eona ke tsamaileng har’a Baiseraele bohle, na ke ile ka bua lentsoe le le leng le e mong oa baahloli ba Iseraele bao ke ba laetseng hore ba lise batho ba ka, le reng, ‘Ke hobane’ng ha le sa nkahela ntlo ea likedare?’”’
7  “Joale sena ke seo u tla se bolella mohlanka oa ka Davida, ‘Sena ke seo Jehova oa mabotho a se boletseng: “Ke u tlositse lekhulong moo u neng u latela mohlape hore u be moeta-pele oa sechaba sa ka sa Iseraele.
8  Ke tla ba le uena kae kapa kae moo u tsamaeang teng, ’me ke tla felisa lira tsohle tsa hao ka pel’a hao, ’me ka sebele ke tla u etsetsa lebitso le kang lebitso la ba baholo ba holim ’a lefatše.
9  Ka sebele ke tla lokisetsa sechaba sa ka sa Iseraele sebaka ’me ke se hlome, ’me se tla lula moo se leng teng ’me ha se sa tla hlola se khathatsoa; bara ba ho se loke ha ba sa hlola ba se khathatsa, feela joalokaha ba ile ba etsa pele,
10  esita le ho tloha matsatsing a ha ke beha baahloli hore ba laole sechaba sa ka sa Iseraele. Ka sebele ke tla kokobetsa lira tsohle tsa hao. Kea u bolella, ‘Jehova o tla boela a u hahele ntlo.’
11  “‘“Etlare ha matsatsi a hao a phethahetse a hore u tsamaee u be le baholo-holo ba hao, ka sebele ke tla hlahisa peō ea hao ka mor’a hao eo e tlang ho ba e mong oa bara ba hao, ’me ruri ke tla tiisa borena ba hae ka thata.
12  Ke eena ea tla nkahela ntlo, ’me ka sebele ke tla tiisa terone ea hae ka thata ho isa nakong e sa lekanyetsoang.
13  Ke tla ba ntat’ae, ’me eena e tla ba mora oa ka; nke ke ka tlosa mosa oa ka o lerato ho eena ka tsela eo ke ileng ka o tlosa ka eona ho ea tlileng pele ho uena.
14  Ke tla etsa hore a eme ka tlung ea ka le boreneng ba ka ho isa nakong e sa lekanyetsoang, ’me terone ea hae e tla ba e tšoarellang ho isa nakong e sa lekanyetsoang.”’”
15  Nathane a bua le Davida ka tsela ena ho ea ka mantsoe ana ’ohle le ho ea ka pono ena eohle.
16  Ka mor’a moo Morena Davida a kena ’me a lula ka pel’a Jehova eaba o re: “’Na ke mang, Jehova Molimo, ’me ntlo ea ka ke’ng hore ebe u ntlisitse bohōleng boo?
17  Joalokaha eka sena se senyenyane mahlong a hao, Molimo, leha ho le joalo u bua mabapi le ntlo ea mohlanka oa hao ho ea fihla nakong e hōle e tlang, ’me u ntalimile ho ea ka monyetla oa motho ea boemong bo phahameng, Jehova Molimo.
18  Ke’ng se eketsehileng seo Davida a ka u bolellang sona mabapi le ho hlompha mohlanka oa hao, ha u tseba mohlanka oa hao hantle?
19  Jehova, ka lebaka la mohlanka oa hao le tumellanong le pelo ea hao u entse lintho tsena tsohle tse khōlō ka ho tsebahatsa lintho tsohle tse khōlō tse finyeletsoeng.
20  Jehova, ha ho ea tšoanang le uena, ’me ha ho Molimo haese uena mabapi le sohle seo re se utloileng ka litsebe tsa rōna.
21  Ke sechaba sefe se seng lefatšeng se tšoanang le sechaba sa hao sa Iseraele, seo Molimo oa ’nete a ileng a itopollela sona e le sechaba, ho iketsetsa lebitso la lintho tse khōlō tse finyeletsoeng le lintho tse tšosang ka ho leleka lichaba ka pel’a sechaba sa hao seo u se lopolotseng Egepeta?
22  U ile ua etsa hore sechaba sa hao sa Iseraele e be sechaba sa hao ho isa nakong e sa lekanyetsoang, ’me Jehova, ua fetoha Molimo oa sona.
23  Joale, Jehova, lentsoe leo u le buileng malebana le mohlanka oa hao le malebana le ntlo ea hae e ke e be le tšepahalang ho isa nakong e sa lekanyetsoang, ’me u etse feela joalokaha u buile.
24  U etse hore lebitso la hao e be le tšepahalang ’me le be leholo ho isa nakong e sa lekanyetsoang, ho thoe, ‘Jehova oa mabotho, Molimo oa Iseraele, ke Molimo oa Iseraele,’ ’me ntlo ea mohlanka oa hao Davida e be e tšoarellang ka pel’a hao.
25  Etsoe Molimo oa ka, u senoletse mohlanka oa hao morero oa ho mo hahela ntlo. Ke ka lebaka leo mohlanka oa hao a fumaneng lebaka la ho rapela ka pel’a hao.
26  Joale, Jehova, u Molimo oa ’nete, ’me u tšepisa molemo ona malebana le mohlanka oa hao.
27  Joale ikhethele ’me u hlohonolofatse ntlo ea mohlanka oa hao hore e hlole ka pel’a hao ho isa nakong e sa lekanyetsoang; etsoe Jehova, u hlohonolofalitse, ’me e hlohonolofalitsoe ho isa nakong e sa lekanyetsoang.”
9  Ha e le Baiseraele bohle, ba ne ba ngolisitsoe ho ea ka meloko; ba ngotsoe Bukeng ea Marena a Iseraele. Bajuda ba ile ba isoa kholehong Babylona ka lebaka la ho se tšepahale ha bona.
2  Baahi ba pele ba neng ba le setšeng sa bona metseng ea bona e ne e le Baiseraele, baprista, Balevi le Banethinime.
3  Jerusalema ho ne ho lula ba bang ba bara ba Juda le ba bang ba bara ba Benjamine le ba bang ba bara ba Efraime le ba Manase:
4  Uthai mora oa Amihude mora oa Omri mora oa Imri mora oa Bani, oa bara ba Pereze mora oa Juda.
5  Ho Bashilo, Asaia letsibolo le bara ba hae.
6  Ho bara ba Zera, Jeuele, le barab’abo bona ba makholo a tšeletseng le mashome a robong.
7  Ho bara ba Benjamine, Salu mora oa Meshulame mora oa Hodavia mora oa Hasenua,
8  le Ibneia mora oa Jerohame, le Ela mora oa Uzi mora oa Mikri, le Meshulame mora oa Shefatia mora oa Reuele mora oa Ibnija.
9  Barab’abo bona ka masika a bona ba ne ba le makholo a robong le mashome a mahlano a metso e tšeletseng. Bana kaofela e ne e le banna bao e leng lihlooho tsa bo-ntate ka matlo a baholo-holo ba bona.
10  Ho baprista e ne e le Jedaia le Jehojaribe le Jakine,
11  le Azaria mora oa Hilkia mora oa Meshulame mora oa Tsadoke mora oa Merajothe mora oa Akitube, moeta-pele oa ntlo ea Molimo oa ’nete,
12  le Adaia mora oa Jerohame mora oa Pashkure mora oa Malkija, le Masai mora oa Adiele mora oa Jazera mora oa Meshulame mora oa Meshilemithe mora oa Imere,
13  le barab’abo bona, lihlooho tsa matlo a baholo-holo ba bona, ba le sekete le makholo a supileng le mashome a tšeletseng, banna ba matla ba nang le bokhoni bakeng sa mosebetsi oa tšebeletso ea ntlo ea Molimo oa ’nete.
14  Ho Balevi ho ne ho e-na le Shemaia mora oa Hashube mora oa Azrikame mora oa Hashabia ea tsoang ho bara ba Merari;
15  le Bakbakare, Hereshe le Galale, le Matania mora oa Mika mora oa Zikri mora oa Asafe,
16  le Obadia mora oa Shemaia mora oa Galale mora oa Jeduthune, le Berekia mora oa Asa mora oa Elkana, ea neng a lula metsaneng ea Banetofa.
17  Balebeli ba liheke e ne e le Shalume le Akube le Talmone le Akimane le mor’abo bona Shalume eo e leng hlooho,
18  ’me ho fihlela nakong eo o ne a le hekeng ea morena ho ea ka bochabela. Bana e ne e le balebeli ba liheke ba liahelo tsa bara ba Levi.
19  Shalume mora oa Kore mora oa Ebiasafe mora oa Kora le barab’abo ba ntlo ea ntat’ae, Bakora, ba okametse mosebetsi oa tšebeletso, balebeli ba menyako ba tente, ’me ba bo-ntat’a bona ba okametse liahelo tsa Jehova, balebeli ba tsela e kenang.
20  Ke Finease mora oa Eleazare eo e neng e le moeta-pele oa bona nakong e fetileng. Jehova o ne a e-na le eena.
21  Zakaria mora oa Meshelemia e ne e le molebeli oa heke ea monyako oa tente ea pokano.
22  Bohle ba neng ba khethiloe hore e be balebeli ba liheke menyako ba ne ba le makholo a mabeli le leshome le metso e ’meli. Ba ne ba le metsaneng ea bona ho ea ka ba ngolisitsoeng ka meloko ea bona. Davida le Samuele seboni ba ile ba khetha bana bakeng sa boemo ba bona ba ho tšeptjoa.
23  Bona le bara ba bona ba ne ba okametse liheke tsa ntlo ea Jehova, esita le ntlo ea tente, bakeng sa tšebeletso ea ho lebela.
24  Balebeli ba liheke ba ne ba le ka nģeng tse ’nè, ka bochabela, ka bophirimela, ka leboea le ka boroa.
25  Barab’abo bona ba ne ba lokela ho kena metsaneng ea bona ka matsatsi a supileng, nako le nako, hammoho le bona.
26  Etsoe ho ne ho e-na le banna ba matla ba bane ba balebeli ba liheke ba boemong ba ho tšeptjoa. E ne e le Balevi, ’me ba ne ba ikarabella likamoreng tsa ho jela le matlotlong a ntlo ea Molimo oa ’nete.
27  Ba ne ba hlola bosiu ba pota-potile ntlo ea Molimo oa ’nete; ba ne ba etsa tšebeletso ea ho lebela, ’me ba ne ba ikarabella ka senotlolo, esita le ho bula hoseng ho hong le ho hong.
28  Ba bang ba bona ba ne ba ikarabella ka lisebelisoa tsa tšebeletso, etsoe ba ne ba li kenya ka palo ’me ba ne ba li ntša ka palo.
29  Ba bang ba bona e ne e le banna ba behiloeng ho hlokomela lisebelisoa le ho hlokomela lisebelisoa tsohle tse halalelang le ho hlokomela phofo e thumisehileng le veine le oli le libano tse tšoeu le oli ea balsame.
30  Ba bang ba bara ba baprista ba ne ba etsa motsoako oa mafura a oli ea balsame.
31  Matithia oa Balevi, eo e neng e le letsibolo la Shalume Mokora, o ne a le boemong ba ho tšeptjoa hore a hlokomele lintho tse apehoang ka pane.
32  Ba bang ba bara ba Bakohathe, barab’abo bona, ba ne ba ikarabella ka bohobe bo kolohantsoeng, hore ba bo lokise ka sabatha e ’ngoe le e ’ngoe.
33  Bana e ne e le libini, lihlooho tsa bo-ntate ba Balevi ka likamoreng tsa ho jela, ba lokolotsoeng mosebetsing; etsoe boikarabelo ba bona e ne e le ho ba mosebetsing bosiu le motšehare.
34  Bana e ne e le lihlooho tsa bo-ntate ba Balevi ka masika a bona, banna ba ka sehloohong. Bana ke ba neng ba lula Jerusalema.
35  Ntat’a Gibeone, Jeiele, o ne a lula Gibeone. Lebitso la mosali oa hae e ne e le Maaka.
36  Mora oa hae, oa letsibolo, e ne e le Abdone, le Zure le Kishe le Baale le Nere le Nadabe,
37  le Gedore le Akio le Zakaria le Miklothe.
38  Ha e le Miklothe,  a tsoala Shimeame. Ka sebele bana ke bona ba neng ba lula ka pel’a barab’abo bona Jerusalema hammoho le barab’abo bona.
39  Ha e le Nere, a tsoala Kishe; Kishe, le eena, a tsoala Saule; Saule, le eena, a tsoala Jonathane le Malki-shua le Abinadabe le Eshbaale.
40  Mora oa Jonathane e ne e le Meri-baale. Ha e le Meri-baale, a tsoala Mikea.
41  Bara ba Mikea e ne e le Pithone le Meleke le Tahrea le Akaze.
42  Ha e le Akaze, a tsoala Jara; Jara, le eena, a tsoala Alemethe le Azmavethe le Zimri. Zimri, le eena, a tsoala Moza.
43  Ha e le Moza, a tsoala Binea le mora oa hae Refaia, mora oa hae Eleasa, mora oa hae Azele.
44  Azele o ne a e-na le bara ba tšeletseng, ’me ana ke mabitso a bona: Azrikame, Bokru, Ishmaele le Shearia le Obadia le Hanane. Bana e ne e le bara ba Azele.
28  Davida a phutha likhosana tsohle tsa Iseraele, likhosana tsa meloko le likhosana tsa lihlopha tsa ba sebeletsang morena le balaoli ba ba likete le balaoli ba ba makholo le baokameli ba thepa eohle le liphoofolo tse ruiloeng tsa morena le bara ba hae, hammoho le balaoli ba makhotla le banna ba matla, esita le monna e mong le e mong ea sebete, ea matla, Jerusalema.
2  Joale Morena Davida a ema ’me a re: “Nkutloeng, barab’eso le sechaba sa ka. Ha e le ’na, e ile ea e-ba takatso ea pelo ea ka ho hahela areka ea selekane sa Jehova ntlo ea ho phomola ’me e le setuloana sa maoto sa Molimo oa rōna, ’me ke ne ke entse tokisetso ea ho haha.
3  Molimo oa ’nete a re ho ’na, ‘U ke ke ua hahela lebitso la ka ntlo; etsoe u motho oa lintoa, ’me u tšolotse mali.’
4  Ka lebaka leo Jehova Molimo oa Iseraele o nkhethile ho bohle ntlong ea Ntate hore ke be morena oa Iseraele ho isa nakong e sa lekanyetsoang; etsoe o ile a khetha Juda hore e be moeta-pele, ’me ka tlung ea Juda o khethile ntlo ea Ntate, ’me har’a bara ba Ntate, ke ’na eo a mo amohetseng, hore a nketse morena oa Baiseraele bohle;
5  ho bara bohle ba ka (etsoe bara bao Jehova a mphileng bona ba bangata) joale o khethile mora oa ka Solomone hore a lule teroneng ea borena ba Jehova Iseraele.
6  “Ho ekelletsa moo, a re ho ’na, ‘mora oa hao Solomone ke eena ea tla haha ntlo ea ka le mabala a ka; etsoe ke mo khethile hore e be mora oa ka, ’me ’na ke tla ba ntat’ae.
7  Ka sebele ke tla tiisa borena ba hae ka thata ho isa nakong e sa lekanyetsoang haeba o tla ikemisetsa ka matla ho phetha litaelo tsa ka le liqeto tsa ka tsa boahloli, joaloka letsatsing lena.’
8  Joale, ka pel’a mahlo a Baiseraele bohle, phutheho ea Jehova, le moo Molimo oa rōna a ntseng a utloa, elang hloko ’me le batle litaelo tsohle tsa Jehova Molimo oa lōna, e le hore le ka rua naha e ntle ’me ka sebele la e fetisetsa e le lefa ho bara ba lōna ka mor’a lōna ho isa nakong e sa lekanyetsoang.
9  “Uena, mora oa ka Solomone, tseba Molimo oa ntat’ao ’me u mo sebeletse ka pelo e feletseng le ka moea o thabileng; etsoe Jehova o phenya lipelo tsohle, ’me o lemoha tšekamelo e ’ngoe le e ’ngoe ea menahano. Haeba u mo batla, o tla etsa hore u mo fumane; empa haeba u mo tlohela, o tla u lahla ka ho sa feleng.
10  Joale, bona, etsoe Jehova o u khethile hore u hahe ntlo e le sehalalelo. E-ba sebete ’me u nke bohato.”
11  Davida a fa mora oa hae Solomone polane ea kaho ea mathule le ea matlo a eona le likamore tsa eona tsa polokelo le likamore tsa eona tse marulelong le likamore tsa eona tse lefifi tse ka hare le ntlo ea sekoahelo sa poelano;
12  esita le polane ea kaho ea ntho e ’ngoe le e ’ngoe e neng e tlile ho eena ka pululelo bakeng sa mabala a ntlo ea Jehova le bakeng sa likamore tsohle tsa ho jela ka hohle, bakeng sa matlotlo a ntlo ea Molimo oa ’nete le bakeng sa matlotlo a lintho tse halalelitsoeng;
13  le bakeng sa lihlopha tsa baprista le tsa Balevi le bakeng sa mosebetsi oohle oa tšebeletso ea ntlo ea Jehova le bakeng sa lisebelisoa tsohle tsa tšebeletso ea ntlo ea Jehova;
14  bakeng sa khauta ho ea ka boima ba eona, khauta ea lisebelisoa tsohle bakeng sa litšebeletso tse fapaneng, bakeng sa lisebelisoa tsohle tsa silevera ho ea ka boima ba tsona, lisebelisoa tsohle bakeng sa litšebeletso tse fapaneng;
15  le boima ba liluloana tsa mabone tsa khauta le mabone a tsona a khauta, ho ea ka boima ba liluloana tsa khauta tse fapaneng le mabone a tsona, le bakeng sa liluloana tsa mabone tsa silevera ho ea ka boima ba tsona bakeng sa seluloana sa mabone le mabone a sona ho ea ka tšebeletso ea liluloana tsa mabone tse fapaneng;
16  le khauta ho ea ka boima ba eona bakeng sa litafole tsa bohobe bo kolohantsoeng, bakeng sa litafole tse fapaneng, le silevera bakeng sa litafole tsa silevera;
17  le lifereko le likotlolo le lijeke tsa khauta e hloekileng, le bakeng sa likotlolo tse nyenyane tsa khauta ho ea ka boima ba tsona bakeng sa likotlolo tse nyenyane tse fapaneng, le bakeng sa likotlolo tse nyenyane tsa silevera ho ea ka boima ba tsona bakeng sa likotlolo tse nyenyane tse fapaneng;
18  bakeng sa aletare ea libano khauta e hloekileng ho ea ka boima ba eona le bakeng sa setšoantšo sa koloi, e leng, likerubime tsa khauta bakeng sa ho phukalatsa mapheo a tsona le ho sireletsa areka ea selekane sa Jehova.
19  “A fana ka temohisiso bakeng sa ntho eohle ka ho ngola se tsoang letsohong la Jehova holim ’a ka, esita le bakeng sa mesebetsi eohle ea polane ea kaho.”
20  Davida a tsoela pele ho re ho mora oa hae Solomone: “E-ba sebete u be matla ’me u nke bohato. U se ke ua tšoha kapa ua haroha letsoalo, etsoe Jehova Molimo, Molimo oa ka, o na le uena. A ke ke a u lahla kapa a u tlohela ho fihlela mosebetsi oohle oa tšebeletso ea ntlo ea Jehova o phethiloe.
21  Lihlopha tsa baprista le tsa Balevi ke tsena bakeng sa tšebeletso eohle ea ntlo ea Molimo oa ’nete; e mong le e mong ea ratang le ea nang le tsebo bakeng sa tšebeletso eohle o na le uena mosebetsing oohle, le likhosana le sechaba kaofela, bakeng sa mantsoe ’ohle a hao.”
27  Ha e le bara ba Iseraele ka palo ea bona, lihlooho tsa malapa a habo ntate le balaoli ba ba likete le ba ba makholo le balaoli ba bona ba neng ba sebeletsa morena tabeng e ’ngoe le e ’ngoe ea lihlopha tsa ba neng ba kena le ba neng ba tsoa khoeli le khoeli ka likhoeli tsohle tsa selemo, sehlopha ka seng e ne e le ba likete tse mashome a mabeli a metso e mene.
2  Ea okametseng sehlopha sa pele sa khoeli ea pele e ne e le Jashobeame mora oa Zabdiele, ’me sehlopheng sa hae ho ne ho e-na le ba likete tse mashome a mabeli a metso e mene.
3  Ba bang ba bara ba Pereze hlooho ea baokameli bohle ba lihlopha tsa tšebeletso e ne e le ba khoeli ea pele.
4  Ea okametseng sehlopha sa khoeli ea bobeli e ne e le Dodai Moakoki le sehlopha sa hae, ’me Miklothe e ne e le moeta-pele, ’me sehlopheng sa hae ho ne ho e-na le ba likete tse mashome a mabeli a metso e mene.
5  Mookameli oa sehlopha sa boraro sa tšebeletso bakeng sa khoeli ea boraro e ne e le Benaia mora oa moprista ea ka sehloohong Jehojada, ’me sehlopheng sa hae ho ne ho e-na le ba likete tse mashome a mabeli a metso e mene.
6  Benaia enoa e ne e le monna ea matla ho ba mashome a mararo ’me a okametse ba mashome a mararo; mora oa hae Amizadabe o ne a okametse sehlopha sa hae.
7  Oa bone bakeng sa khoeli ea bone e ne e le Asahele, mor’abo Joabe, le mora oa hae Zebadia ka mor’a hae, ’me sehlopheng sa hae ho ne ho e-na le ba likete tse mashome a mabeli a metso e mene.
8  Mookameli oa bohlano bakeng sa khoeli ea bohlano e ne e le Shamehuthe Moizrahia, ’me sehlopheng sa hae ho ne ho e-na le ba likete tse mashome a mabeli a metso e mene.
9  Oa botšelela bakeng sa khoeli ea botšelela e ne e le Ira mora oa Ikeshe Motekooa, ’me sehlopheng sa hae ho ne ho e-na le ba likete tse mashome a mabeli a metso e mene.
10  Oa bosupa bakeng sa khoeli ea bosupa e ne e le Heleze Mopelone oa bara ba Efraime, ’me sehlopheng sa hae ho ne ho e-na le ba likete tse mashome a mabeli a metso e mene.
11  Oa borobeli bakeng sa khoeli ea borobeli e ne e le Sibekai Mohushathe oa Bazera, ’me sehlopheng sa hae ho ne ho e-na le ba likete tse mashome a mabeli a metso e mene.
12  Oa borobong bakeng sa khoeli ea borobong e ne e le Abi-ezere Moanathothe oa Babenjamine, ’me sehlopheng sa hae ho ne ho e-na le ba likete tse mashome a mabeli a metso e mene.
13  Oa leshome bakeng sa khoeli ea leshome e ne e le Maharai Monetofa oa Bazera, ’me sehlopheng sa hae ho ne ho e-na le ba likete tse mashome a mabeli a metso e mene.
14  Oa leshome le motso o mong bakeng sa khoeli ea leshome le motso o mong e ne e le Benaia Mopirathone oa bara ba Efraime, ’me sehlopheng sa hae ho ne ho e-na le ba likete tse mashome a mabeli a metso e mene.
15  Oa leshome le metso e ’meli bakeng sa khoeli ea leshome le metso e ’meli e ne e le Heldai Monetofa, oa Othniele, ’me sehlopheng sa hae ho ne ho e-na le ba likete tse mashome a mabeli a metso e mene.
16  Melokong ea Iseraele, oa Barubene, Eliezere mora oa Zikri e ne e le moeta-pele; oa Basimeone, e le Shefatia mora oa Maaka;
17  oa Levi, e le Hashabia mora oa Kemuele; oa Arone, e le Tsadoke;
18  oa Juda, e le Elihu, e mong oa barab’abo Davida; oa Isakare, e le Omri mora oa Mikaele;
19  oa Zabulone, e le Ishmaia mora oa Obadia; oa Nefthali, e le Jerimothe mora oa Azriele;
20  oa bara ba Efraime, e le Hoshea mora oa Azazia; oa halofo ea moloko oa Manase, e le Joele mora oa Pedaia;
21  oa halofo ea moloko oa Manase o Gileade, e le Ido mora oa Zakaria; oa Benjamine, e le Jasiele mora oa Abnere;
22  oa Dane, e le Azarele mora oa Jerohame. Bana e ne e le likhosana tsa meloko ea Iseraele.
23  Davida ha aa ka a bala ba lilemo li mashome a mabeli le ba ka tlaase, hobane Jehova o ne a tšepisitse ho etsa hore Baiseraele ba ngatafale joaloka linaleli tsa maholimo.
24  Joabe mora oa Tseruja o ne a qalile ho bala, empa ha aa ka a qeta; ka lebaka lena ho ile ha e-ba le khalefo khahlanong le Baiseraele, ’me palo eo ha ea ka ea kena tlalehong ea litaba tsa matsatsi a Morena Davida.
25  Ea okametseng matlotlo a morena e ne e le Azmavethe mora oa Adiele. Ea okametseng matlotlo a masimong, a metseng le a metsaneng le a litoreng e ne e le Jonathane mora oa Uzia.
26  Ea okametseng ba sebetsang masimong, bakeng sa ho lema mobu, e ne e le Ezri mora oa Kelube.
27  Ea okametseng lirapa tsa morara e ne e le Shimei Morama; ea okametseng se neng se le lirapeng tsa morara bakeng sa phepelo ea veine e ne e le Zabdi Moshefame.
28  Ea okametseng meru ea mohloaare le lifate tsa sikamora tse neng li le Shefela e ne e le Baale-hanane Mogedere; ea okametseng phepelo ea oli e ne e le Joashe.
29  Ea okametseng mehlape ea liphoofolo e neng e fula Sharone e ne e le Shiterai Mosharone; ea okametseng mehlape likhohlong e ne e le Shafate mora oa Adlai.
30  Ea okametseng likamele e ne e le Obile Moishmaele; ea okametseng liesele tse tšehali e ne e le Jehdeia Momeronothe.
31  Ea okametseng mehlape e ne e le Jazize Mohagare. Bana bohle e ne e le baokameli ba thepa ea Morena Davida.
32  Jonathane, mora oa mor’abo Davida, e ne e le moeletsi, monna ea nang le kutloisiso, hape e le mongoli; Jehiele mora oa Hakmoni o ne a e-na le bara ba morena.
33  Akitofele e ne e le moeletsi oa morena; Hushai Moareke e ne e le motsoalle oa morena.
34  Ka mor’a Akitofele e ne e le Jehojada mora oa Benaia le Abiathare; Joabe e ne e le molaoli oa lebotho la morena.
7  Joale bara ba Isakare e ne e le Thola le Pua, Jashube le Shimrone, ba le bane.
2  Bara ba Thola e ne e le Uzi le Refaia le Jeriele le Jamai le Ibsame le Shemuele, lihlooho tsa matlo a baholo-holo ba bona. Ho ba Thola ho ne ho e-na le banna ba sebete, ba matla, ka masika a bona. Palo ea bona matsatsing a Davida e ne e le likete tse mashome a mabeli a metso e ’meli le makholo a tšeletseng.
3  Bara ba Uzi e ne e le Izrahia; bara ba Izrahia e ne e le Mikaele le Obadia le Joele, Ishia,     , ba le bahlano, kaofela ha bona e le lihlooho.
4  Hammoho le bona ka masika a bona, ho ea ka matlo a baholo-holo ba bona, ho ne ho e-na le lihlopha tsa masole a lebotho, tse likete tse mashome a mararo a metso e tšeletseng, etsoe ba ne ba e-na le basali le bara ba bangata.
5  Barab’abo bona ba malapa ’ohle a Isakare e ne e le banna ba sebete, ba matla, ba le likete tse mashome a robeli a metso e supileng ba ngolisitsoeng ka meloko ea bona kaofela.
6  Bara ba Benjamine e ne e le Bela le Bekere le Jediaele, ba le bararo.
7  Bara ba Bela e ne e le Ezbone le Uzi le Uziele le Jerimothe le Iri, ba le bahlano, lihlooho tsa matlo a baholo-holo ba bona, banna ba sebete, ba matla; ba ngolisitsoeng ka meloko ea bona e ne e le ba likete tse mashome a mabeli a metso e ’meli le mashome a mararo a metso e mene.
8  Bara ba Bekere e ne e le Zemira le Joashe le Eliezere le Elioenai le Omri le Jeremothe le Abija le Anathothe le Alemethe, bana bohle e le bara ba Bekere.
9  Ba ngolisitsoeng ka meloko ea bona ho ea ka masika a bona mabapi le lihlooho tsa matlo a baholo-holo ba bona, banna ba sebete, ba matla, e ne e le ba likete tse mashome a mabeli le makholo a mabeli.
10  Bara ba Jediaele e ne e le Bilhane; bara ba Bilhane e ne e le Jeushe le Benjamine le Ehude le Kenana le Zethane le Tarshishe le Akishahare.
11  Bana bohle e ne e le bara ba Jediaele, ho ea ka lihlooho tsa baholo-holo ba bona, banna ba sebete, ba matla, ba le likete tse leshome le metso e supileng le makholo a mabeli ba tsoelang lebothong bakeng sa ntoa.
12  Shupime le Hupime e ne e le bara ba Ire; Bahushime e ne e le bara ba Akere.
13  Bara ba Nefthali e ne e le Jaziele le Guni le Jezere le Shalume, bara ba Bilha.
14  Bara ba Manase e ne e le Asriele, ea ileng a tsoaloa ke serethe sa hae sa Mosyria. (Sa tsoala Makire ntat’a Gileade.
15  Makire a nkela Hupime le Shupime basali, ’me lebitso la khaitseli ea hae e ne e le Maaka.) Lebitso la oa bobeli e ne e le Zelofehade, empa Zelofehade o ile a ba le barali.
16  Ka mor’a nako Maaka, mosali oa Makire, a tsoala mora ’me a mo reha lebitso la Pereshe; lebitso la mor’abo e ne e le Shereshe; bara ba hae e ne e le Ulame le Rekeme.
17  Bara ba Ulame e ne e le Bedane. Bana e ne e le bara ba Gileade mora oa Makire mora oa Manase.
18  Khaitseli ea hae e ne e le Hamolekethe. O ile a tsoala Ishhode le Abi-ezere le Mahela.
19  Bara ba Shemida ea e-ba Akiane le Shikeme le Likhi le Aniame.
20  Bara ba Efraime e ne e le Shuthela le mora oa hae Berede le mora oa hae Tahathe le mora oa hae Eleada le mora oa hae Tahathe,
21  le mora oa hae Zabade le mora oa hae Shuthela le Ezere le Eleade. Banna ba Gathe ba neng ba tsoaletsoe naheng eo ba ba bolaea kahobane ba ile ba theoha ho tla nka liphoofolo tsa bona tse ruiloeng.
22  Ntat’a bona Efraime a tsoela pele ho siama ka matsatsi a mangata, ’me barab’abo ba ’na ba kena ho mo tšelisa.
23  Ka mor’a moo a kopanela liphate le mosali oa hae, hoo a ileng a ima ’me a tsoala mora. Empa a mo reha lebitso la Beria, hobane mosali eo o ne a bile ka tlung ea hae ka tlokotsi.
24  Morali oa hae e ne e le Sheera, ’me o ile a haha Bethe-horone, e ka tlaase le e ka holimo, le Uzene-sheera.
25  Ho ne ho e-na le mora oa hae Refa, le Reshefe, le mora oa hae Tela, le mora oa hae Tahane,
26  mora oa hae Ladane, mora oa hae Amihude, mora oa hae Elishama,
27  mora oa hae Nune, mora oa hae Joshua.
28  Setša sa bona le libaka tsa bona tsa bolulo e ne e le Bethele le metse e itšetlehileng ka eona, ho ea ka bochabela, Narane le ho ea ka bophirimela, Gezere le metse e itšetlehileng ka eona, le Shikeme le metse e itšetlehileng ka eona ho ea fihla Gaza le metse e itšetlehileng ka eona;
29  lehlakoreng la bara ba Manase Bethe-sheane le metse e itšetlehileng ka eona, Tanake le metse e itšetlehileng ka eona, Megido le metse e itšetlehileng ka eona, Dore le metse e itšetlehileng ka eona. Bara ba Josefa mora oa Iseraele ba ile ba lula ho eona.
30  Bara ba Ashere e ne e le Imna le Ishva le Ishvi le Beria; khaitseli ea bona e ne e le Sera.
31  Bara ba Beria e ne e le Hebere le Malkiele, eo e neng e le ntat’a Birzaithe.
32  Ha e le Hebere, a tsoala Jaflete le Shomere le Hothame, le khaitseli ea bona Shua.
33  Bara ba Jaflete e ne e le Pasake le Bimhale le Ashvathe. Bana e ne e le bara ba Jaflete.
34  Bara ba Shemere e ne e le Aki le Roga, Jehuba le Arame.
35  Bara ba Heleme mor’abo e ne e le Zofa le Imna le Sheleshe le Amale.
36  Bara ba Zofa e ne e le Sua le Harnefere le Shuale le Beri le Imra,
37  Bezere le Hode le Shamma le Shilsha le Ithrane le Bera.
38  Bara ba Jethere e ne e le Jefune le Pispa le Ara.
39  Bara ba Ula e ne e le Ara le Haniele le Rizia.
40  Bana bohle e ne e le bara ba Ashere, lihlooho tsa matlo a baholo-holo, banna ba khethiloeng, ba sebete, ba matla, lihlooho tsa marenana; ba ngolisitsoeng ka meloko ea bona ba ne ba le lebothong la ntoa. Palo ea bona e ne e le banna ba likete tse mashome a mabeli a metso e tšeletseng.
23  Davida o ne a tsofetse ebile a khotsofetse ke matsatsi, kahoo a etsa mora oa hae Solomone morena oa Iseraele.
2  A bokella likhosana tsohle tsa Iseraele le baprista le Balevi.
3  Ka lebaka leo Balevi ba baloa ho tloha ka ba lilemo li mashome a mararo ho ea holimo; palo ea bona, hlooho ka ’ngoe, monna ka mong ea shahlileng, ea e-ba likete tse mashome a mararo a metso e robeli.
4  Ho bana ba sebeletsang e le batsamaisi mosebetsing oa ntlo ea Jehova ho ne ho e-na le ba likete tse mashome a mabeli a metso e mene; bao e leng balaoli le baahloli ba le likete tse tšeletseng;
5  le balebeli ba liheke ba likete tse ’nè le ba likete tse ’nè ba fanang ka thoriso ho Jehova ka liletsa tseo ka tsona Davida a neng a itse “ke li etselitse ho fana ka thoriso.”
6  Joale Davida a ba abela bara ba Levi, Gershone, Kohathe le Merari ka lihlopha.
7  A abela Bagershone, Ladane le Shimei.
8  Bara ba Ladane e ne e le Jehiele monna ea ka sehloohong le Zethame le Joele, ba le bararo.
9  Bara ba Shimei e ne e le Shelomothe le Haziele le Harane, ba le bararo. Bana e ne e le lihlooho tsa bo-ntate bakeng sa Ladane.
10  Bara ba Shimei e ne e le Jahathe, Zina le Jeushe le Beria. Bana ba bane e ne e le bara ba Shimei.
11  Jahathe ea e-ba hlooho, ’me Ziza ea e-ba oa bobeli. Ha e le Jeushe le Beria, ba ne ba se na bara ba bangata; kahoo ba fetoha lelapa la habo ntate bakeng sa sehlopha se le seng sa bolaoli.
12  Bara ba Kohathe e ne e le Amrame, Izehare, Hebrone le Uziele, ba le bane.
13  Bara ba Amrame e ne e le Arone le Moshe. Empa Arone o ile a khethoa e le hore a ka halaletsa Sehalalelisiso, eena le bara ba hae ho isa nakong e sa lekanyetsoang, ho etsa mosi oa sehlabelo ka pel’a Jehova, ho mo sebeletsa le ho phatlalatsa tlhohonolofatso ka lebitso la hae ho isa nakong e sa lekanyetsoang.
14  Ha e le Moshe monna oa Molimo oa ’nete, bara ba hae ba ile ba tsoela pele ho bitsoa har’a moloko oa Balevi.
15  Bara ba Moshe e ne e le Gershome le Eliezere.
16  Bara ba Gershome e ne e le Shebuele hlooho.
17  Bara ba Eliezere ea e-ba Rehabia hlooho; Eliezere ha aa ka a ba le bara ba bang, empa bara ba Rehabia ba ile ba ngatafala ka mokhoa o fetisisang.
18  Bara ba Izehare e ne e le Shelomithe monna ea ka sehloohong.
19  Bara ba Hebrone e ne e le Jeria hlooho, oa bobeli e le Amaria, oa boraro e le Jahaziele ’me oa bone e le Jekameame.
20  Bara ba Uziele e ne e le Mikea hlooho ’me oa bobeli e le Ishia.
21  Bara ba Merari e ne e le Maheli le Mushi. Bara ba Maheli e ne e le Eleazare le Kishe.
22  Empa Eleazare a shoa; o ne a bile le barali, eseng bara. Kahoo bara ba Kishe, likhaitseli tsa bona, ba ba nka hore e be basali ba bona.
23  Bara ba Mushi e ne e le Maheli le Edere le Jeremothe, ba le bararo.
24  Bana e ne e le bara ba Levi ka matlo a bo-ntat’a bona, lihlooho tsa bo-ntate, ho ea ka ba bona ba behiloeng, ka palo ea mabitso, hlooho ka ’ngoe ea bona, ba etsang mosebetsi bakeng sa tšebeletso ea ntlo ea Jehova, ho tloha ka ba lilemo li mashome a mabeli ho ea holimo.
25  Etsoe Davida o ne a itse: “Jehova Molimo oa Iseraele o file batho ba hae phomolo, ’me o tla lula Jerusalema ho isa nakong e sa lekanyetsoang.
26  Hape Balevi ba ke ke ba jara tabernakele kapa lisebelisoa leha e le life tsa eona bakeng sa tšebeletso ea eona.”
27  Etsoe ka mantsoe a ho qetela a Davida ena e ne e le palo ea bara ba Levi ho tloha ka ba lilemo li mashome a mabeli ho ea holimo.
28  Etsoe mosebetsi oa bona o ne o le taolong ea bara ba Arone bakeng sa tšebeletso ea ntlo ea Jehova mabaleng le likamoreng tsa ho jela le tlhoekisong ea ntho e ’ngoe le e ’ngoe e halalelang le mosebetsi oa tšebeletso ea ntlo ea Molimo oa ’nete,
29  esita le bakeng sa bohobe bo kolohantsoeng le bakeng sa phofo e thumisehileng bakeng sa nyehelo ea lijo-thollo le bakeng sa liphaphatha tsa bohobe bo sa lomosoang le bakeng sa bohobe bo apehoang ka pane le bakeng sa hlama e lubiloeng le bakeng sa litekanyo tsohle tsa bongata le boholo;
30  le bakeng sa ho ema hoseng ho hong le ho hong hore ba lebohe le ho rorisa Jehova, ka ho tšoanang le ka shoalane;
31  le bakeng sa ho nyehela mahlabelo a mang le a mang a secheso ho Jehova ka lisabatha, ha likhoeli li thoasa le ka linako tsa mekete, ka palo ho ea ka molao o malebana le tsona, kamehla ka pel’a Jehova.
32  Ba ne ba hlokomela ho lebeloa ha tente ea pokano le ho lebeloa ha sebaka se halalelang le ho lebeloa ha bara ba Arone barab’abo bona bakeng sa tšebeletso ea ntlo ea Jehova.
22  Joale Davida a re: “Ena ke ntlo ea Jehova Molimo oa ’nete, ’me ena ke aletare ea nyehelo ea secheso bakeng sa Iseraele.”
2  Joale Davida a re ho phuthoe bajaki bohle hammoho ba neng ba le naheng ea Iseraele, joale a ba beha hore e be babetli ba majoe hore ba betle majoe a nang le mahlakore a mane a lekanang bakeng sa ho haha ntlo ea Molimo oa ’nete.
3  Davida a lokisa tšepe e ngata haholo bakeng sa lipekere tsa mamati a liheke le bakeng sa lintho tse kopanyang, le koporo ka bongata bo ke keng ba lekanngoa,
4  le lifate tsa kedare tse se nang palo; etsoe Basidone le Batyre ba ile ba tlisetsa Davida lifate tsa kedare tse ngata haholo.
5  Ka lebaka leo Davida a re: “Mora oa ka Solomone o mocha ’me ha aa tiea, ’me ntlo e lokelang ho haheloa Jehova e lokela ho ba e hlollang ka mokhoa o fetisisang ka botle linaheng tsohle. Kahoo, e-re ke mo lokisetse.” Kahoo Davida a lokisetsa lintho tse ngata haholo pele ho lefu la hae.
6  Ho feta moo, a bitsa mora oa hae Solomone e le hore a ka mo laela hore a hahele Jehova Molimo oa Iseraele ntlo.
7  Davida a tsoela pele ho re ho mora oa hae Solomone: “Ha e le ’na, e ile ea e-ba takatso ea pelo ea ka ho hahela lebitso la Jehova Molimo oa ka ntlo.
8  Empa lentsoe la Jehova le ile la tla khahlanong le ’na, le re, ‘U tšolotse mali a mangata haholo, ’me u loanne lintoa tse khōlō. U ke ke ua hahela lebitso la ka ntlo, etsoe u tšolotse mali a mangata haholo lefatšeng ka pel’a ka.
9  Bona! U tla tsoalloa mora. E tla ba motho oa phomolo, ’me ka sebele ke tla mo fa phomolo ho lira tsohle tsa hae ka hohle; lebitso la hae e tla ba Solomone, ’me ke tla beha khotso le khutso holim ’a Iseraele matsatsing a hae.
10  Ke eena ea tla hahela lebitso la ka ntlo, ’me e tla ba mora oa ka, ’me ’na ke be ntat’ae. Ka sebele ke tla tiisa terone ea borena ba hae ka thata holim ’a Iseraele ho isa nakong e sa lekanyetsoang.’
11  “Joale, mora oa ka, e se eka Jehova a ka ba le uena, ’me u atlehe ’me u hahe ntlo ea Jehova Molimo oa hao, feela joalokaha a buile malebana le uena.
12  Feela e se eka Jehova a ka u fa masene le kutloisiso, ’me e se eka a ka u fa taelo malebana le Iseraele le hore u boloke molao oa Jehova Molimo oa hao.
13  Tabeng eo u tla atleha haeba u ela hloko ho phetha melao ea tsamaiso le liqeto tsa boahloli tseo Jehova a li laetseng Moshe malebana le Iseraele. E-ba sebete ’me u be matla. U se ke ua tšoha kapa ua haroha letsoalo.
14  Bona! nakong ea mahloreho a ka ke lokiselitse ntlo ea Jehova litalenta tsa khauta tse likete tse lekholo le litalenta tsa silevera tse milione, ’me koporo le tšepe ha ho mokhoa oa ho li lekanya hobane li ngata haholo; ke lokisitse le lifate le majoe, empa u tla li eketsa.
15  U na le basebetsi ba bangata, babetli ba majoe le ba sebetsang ka majoe le lehong le e mong le e mong ea nang le tsebo ea mosebetsi oa mofuta o mong le o mong.
16  Khauta, silevera le koporo le tšepe ha ho mokhoa oa ho li bala. Ema u nke bohato, ’me e se eka Jehova a ka ba le uena.”
17  Davida a tsoela pele ho laela likhosana tsohle tsa Iseraele hore li thuse mora oa hae Solomone:
18  “Na Jehova Molimo oa lōna ha a na le lōna, ’me na ha aa le fa phomolo ka hohle? Etsoe o nehelane ka baahi ba naha letsohong la ka, ’me naha e hlōtsoe ka pel’a Jehova le ka pel’a sechaba sa hae.
19  Joale behang lipelo tsa lōna le meea ea lōna hore le botse Jehova Molimo oa lōna, ’me le eme le hahe sehalalelo sa Jehova Molimo oa ’nete, hore le tlise areka ea selekane sa Jehova le lisebelisoa tse halalelang tsa Molimo oa ’nete ntlong e hahetsoeng lebitso la Jehova.”
6  Bara ba Levi e ne e le Gershone, Kohathe le Merari.
2  Bara ba Kohathe e ne e le Amrame, Izehare le Hebrone le Uziele.
3  Bara ba Amrame e ne e le Arone le Moshe, ’me ho ne ho e-na le Miriame. Bara ba Arone e ne e le Nadabe le Abihu, Eleazare le Ithamare.
4  Ha e le Eleazare, a tsoala Finease. Finease a tsoala Abishua.
5  Abishua, le eena, a tsoala Buki; Buki, le eena, a tsoala Uzi.
6  Uzi, le eena, a tsoala Zerahia; Zerahia, le eena, a tsoala Merajothe.
7  Merajothe a tsoala Amaria; Amaria, le eena, a tsoala Akitube.
8  Akitube, le eena, a tsoala Tsadoke; Tsadoke, le eena, a tsoala Akimaze.
9  Akimaze, le eena, a tsoala Azaria. Azaria, le eena, a tsoala Johanane.
10  Johanane, le eena, a tsoala Azaria. Ke eena ea ileng a sebetsa e le moprista ka tlung eo Solomone a ileng a e haha Jerusalema.
11  Azaria a tsoala Amaria. Amaria, le eena, a tsoala Akitube.
12  Akitube, le eena, a tsoala Tsadoke. Tsadoke, le eena, a tsoala Shalume.
13  Shalume, le eena, a tsoala Hilkia. Hilkia, le eena, a tsoala Azaria.
14  Azaria, le eena, a tsoala Seraia. Seraia, le eena, a tsoala Jozadake.
15  Jozadake ke eena ea ileng a tloha ha Jehova a isa Juda le Jerusalema kholehong ka letsoho la Nebukadnezare.
16  Bara ba Levi e ne e le Gershome, Kohathe le Merari.
17  Ana ke mabitso a bara ba Gershome: Libni le Shimei.
18  Bara ba Kohathe e ne e le Amrame le Izehare le Hebrone le Uziele.
19  Bara ba Merari e ne e le Maheli le Mushi. Ana e ne e le malapa a Balevi ka baholo-holo ba bona:
20  La Gershome, e le mora oa hae Libni, mora oa hae Jahathe, mora oa hae Zima,
21  mora oa hae Jooa, mora oa hae Ido, mora oa hae Zera, mora oa hae Jeatherai.
22  Bara ba Kohathe e ne e le mora oa hae Aminadabe, mora oa hae Kora, mora oa hae Asire,
23  mora oa hae Elkana le mora oa hae Ebiasafe le mora oa hae Asire;
24  mora oa hae Tahathe, mora oa hae Uriele,  mora oa hae Uzia, le mora oa hae Shaule.
25  Bara ba Elkana e ne e le Amasai le Akimothe.
26  Ha e le Elkana, bara ba Elkana e ne e le mora oa hae Zofai le mora oa hae Nahathe,
27  mora oa hae Eliabe, mora oa hae Jerohame,  mora oa hae Elkana.
28  Bara ba Samuele e ne e le Joele letsibolo ’me oa bobeli e le Abija.
29  Bara ba Merari e ne e le Maheli, mora oa hae Libni, mora oa hae Shimei, mora oa hae Uza,
30  mora oa hae Shimea, mora oa hae Hagia, mora oa hae Asaia.
31  Bana ke bao Davida a ileng a ba fa maemo bakeng sa ho tsamaisa ’mino ntlong ea Jehova ka mor’a hore Areka e be le sebaka sa phomolo.
32  E ile ea e-ba basebeletsi ba binang ka pel’a tabernakele ea tente ea pokano ho fihlela Solomone a hahile ntlo ea Jehova Jerusalema; ba ’na ba hlokomela tšebeletso ea bona ho ea ka seo ba se laetsoeng.
33  Bana ke ba neng ba sebeletsa hammoho le bara ba bona: Ho bara ba Bakohathe e ne e le Hemane sebini, mora oa Joele, mora oa Samuele,
34  mora oa Elkana, mora oa Jerohame, mora oa Eliele, mora oa Tooa,
35  mora oa Zufe, mora oa Elkana, mora oa Mahathe, mora oa Amasai,
36  mora oa Elkana, mora oa Joele, mora oa Azaria, mora oa Sofonia,
37  mora oa Tahathe, mora oa Asire, mora oa Ebiasafe, mora oa Kora,
38  mora oa Izehare, mora oa Kohathe, mora oa Levi, mora oa Iseraele.
39  Ha e le Asafe mor’abo, ea neng a sebeletsa lehlakoreng la hae le letona, Asafe e ne e le mora oa Berekia, mora oa Shimea,
40  mora oa Mikaele, mora oa Baseia, mora oa Malkija,
41  mora oa Ethni, mora oa Zera, mora oa Adaia,
42  mora oa Ethane, mora oa Zima, mora oa Shimei,
43  mora oa Jahathe, mora oa Gershome, mora oa Levi.
44  Ha e le bara ba Merari barab’abo bona ba ka letsohong le letšehali, e ne e le Ethane mora oa Kishi, mora oa Abdi, mora oa Maluke,
45  mora oa Hashabia, mora oa Amazia, mora oa Hilkia,
46  mora oa Amzi, mora oa Bani, mora oa Shemere,
47  mora oa Maheli, mora oa Mushi, mora oa Merari, mora oa Levi.
48  Barab’abo bona e leng Balevi ke bona ba neng ba fanoe bakeng sa tšebeletso eohle ea tabernakele ea ntlo ea Molimo oa ’nete.
49  Arone le bara ba hae ba ne ba etsa mosi oa sehlabelo holim ’a aletare ea nyehelo ea secheso le holim ’a aletare ea libano bakeng sa mosebetsi oohle oa lintho tse halalelang ka ho fetisisa le ho koahela libe bakeng sa Baiseraele, ho ea ka sohle seo Moshe mohlanka oa Molimo oa ’nete a neng a se laetse.
50  Bana e ne e le bara ba Arone: mora oa hae Eleazare, mora oa hae Finease, mora oa hae Abishua,
51  Buki mora oa hae, mora oa hae Uzi, mora oa hae Zerahia,
52  mora oa hae Merajothe, mora oa hae Amaria, mora oa hae Akitube,
53  mora oa hae Tsadoke, mora oa hae Akimaze.
54  Tsena e ne e le libaka tsa bona tsa bolulo ka liahelo tsa bona tse pota-potiloeng ke lerako naheng ea bona, bakeng sa bara ba Arone ba lelapa la Bakohathe, etsoe lotho e ne e le ea bona.
55  Ka lebaka leo ba ba fa Hebrone naheng ea Juda, hammoho le makhulo a eona a e pota-potileng ka hohle.
56  Ba fa Kalebe mora oa Jefune tšimo ea motse le metsana ea eona.
57  Ba fa bara ba Arone metse ea setšabelo, Hebrone, le Libna hammoho le makhulo a eona le Jatire le Eshtemooa hammoho le makhulo a eona,
58  le Hilene hammoho le makhulo a eona, Debire hammoho le makhulo a eona,
59  le Ashane hammoho le makhulo a eona le Bethe-shemeshe hammoho le makhulo a eona;
60  molokong oa Benjamine ba ba fa Geba hammoho le makhulo a eona le Alemethe hammoho le makhulo a eona le Anathothe hammoho le makhulo a eona. Metse eohle ea bona e ne e le metse e leshome le metso e meraro har’a malapa a bona.
61  Bara ba Kohathe ba neng ba setse ba ba fa metse e leshome ka lotho, ho tsoa lelapeng la moloko, ho tsoa halofong ea moloko, halofo ea Manase.
62  Bara ba Gershome ka malapa a bona ba ba fa metse e leshome le metso e meraro, molokong oa Isakare le molokong oa Ashere le molokong oa Nefthali le molokong oa Manase naheng ea Bashane.
63  Bara ba Merari ka malapa a bona ba ba fa metse e leshome le metso e ’meli ka lotho ho tsoa molokong oa Rubene le ho tsoa molokong oa Gade le ho tsoa molokong oa Zabulone.
64  Kahoo bara ba Iseraele ba fa Balevi metse eo hammoho le makhulo a eona.
65  Ho feta moo, ba fana ka metse ena ka lotho ho tsoa molokong oa bara ba Juda le ho tsoa molokong oa bara ba Simeone le ho tsoa molokong oa bara ba Benjamine, eo ba ileng ba e bitsa ka mabitso.
66  Malapa a mang a bara ba Kohathe a ba le metse ea naha ea ’ona molokong oa Efraime.
67  Ka lebaka leo ba ba fa metse ea setšabelo, Shikeme hammoho le makhulo a eona sebakeng se lithaba sa Efraime, le Gezere hammoho le makhulo a eona,
68  le Jokmeame hammoho le makhulo a eona le Bethe-horone hammoho le makhulo a eona,
69  le Ajalone hammoho le makhulo a eona le Gathe-rimone hammoho le makhulo a eona;
70  ho tsoa halofong ea moloko oa Manase, Anere hammoho le makhulo a eona le Bileame hammoho le makhulo a eona, ea fuoa lelapa la bara ba Kohathe ba neng ba setse.
71  Bara ba Gershome ba ba fa Golane e Bashane hammoho le makhulo a eona le Ashtarothe hammoho le makhulo a eona ho tsoa lelapeng la halofo ea moloko oa Manase;
72  ho tsoa molokong oa Isakare, ba ba fa Kedeshe hammoho le makhulo a eona le Dabrathe hammoho le makhulo a eona,
73  le Ramothe hammoho le makhulo a eona le Aneme hammoho le makhulo a eona;
74  ho tsoa molokong oa Ashere, ba ba fa Mashale hammoho le makhulo a eona le Abdone hammoho le makhulo a eona,
75  le Hukoke hammoho le makhulo a eona le Rehobe hammoho le makhulo a eona;
76  ho tsoa molokong oa Nefthali, ba ba fa Kedeshe e Galilea hammoho le makhulo a eona le Hamone hammoho le makhulo a eona le Kiriathaime hammoho le makhulo a eona.
77  Bara ba Merari ba neng ba setse ba ba fa Rimono hammoho le makhulo a eona, Tabore hammoho le makhulo a eona, ho tsoa molokong oa Zabulone,
78  sebakeng se lithaba sa Jordane Jeriko ho ea ka bochabela ho Jordane, molokong oa Rubene, ba ba fa Bezere lefeelleng hammoho le makhulo a eona le Jahaze hammoho le makhulo a eona,
79  le Kedemothe hammoho le makhulo a eona le Mefathe hammoho le makhulo a eona;
80  ho tsoa molokong oa Gade, ba ba fa Ramothe e Gileade hammoho le makhulo a eona le Mahanaime hammoho le makhulo a eona,
81  le Heshbone hammoho le makhulo a eona le Jazere hammoho le makhulo a eona.
21  Satane a ema khahlanong le Baiseraele ’me a susumelletsa Davida hore a bale Baiseraele.
2  Kahoo Davida a re ho Joabe le ho baokameli ba sechaba: “E-eang, le bale Baiseraele ho tloha Beerseba ho ea Dane le ntlisetse palo ea bona e le hore nka e tseba.”
3  Empa Joabe a re: “E se eka Jehova a ka eketsa batho ba hae ka makhetlo a lekholo ho feta kamoo ba leng kateng. Na hase bahlanka ba morena oa ka kaofela ha bona, Uena khosi ea ka morena? Ke hobane’ng ha moren’a ka a batla see? Ke hobane’ng ha a ka fetoha sesosa sa molato ho Iseraele?”
4  Leha ho le joalo, lentsoe la morena la hlōla Joabe, hoo Joabe a ileng a tsoa ’me a pholletsa le Iseraele eohle, ka mor’a moo a fihla Jerusalema.
5  Joale Joabe a fa Davida palo ea batho ba ngolisitsoeng; Baiseraele bohle ea e-ba banna ba tsomulang sabole ba milione le likete tse lekholo, ’me Bajuda ea e-ba likete tse makholo a mane le mashome a supileng tsa banna ba tsomulang sabole.
6  Ha aa ka a ngolisa Levi le Benjamine har’a bona, hobane lentsoe la morena le ne le bile manyala ho Joabe.
7  Joale ntho ena e ne e le mpe mahlong a Molimo oa ’nete, kahoo a otla Baiseraele.
8  Ka lebaka leo Davida a re ho Molimo oa ’nete: “Ke entse sebe haholo ka hore ebe ke entse ntho ena. Joale, ka kōpo, etsa hore phoso ea mohlanka oa hao e fete; etsoe ke entse ka booatla bo boholo.”
9  Jehova a bua le Gade, ea bonang lipono bakeng sa Davida, a re:
10  “E-ea, ’me u bue le Davida, u re, ‘Sena ke seo Jehova a se boletseng: “Ho na le lintho tse tharo tseo ke li rerileng khahlanong le uena. Ikhethele e ’ngoe ea tsona, e le hore nka u etsa eona.”’”
11  Tumellanong le hoo Gade a kena ho Davida ’me a re ho eena: “Sena ke seo Jehova a se boletseng, ‘Ikhethele,
12  hore na ho be le tlala ka lilemo tse tharo; kapa hore ka likhoeli tse tharo u felisoe ka pel’a bahanyetsi ba hao le hore sabole ea lira tsa hao e u fihlele, kapa hore ka matsatsi a mararo ho tle sabole ea Jehova, esita le lefu la seoa, naheng, lengeloi la Jehova le tlise pheliso naheng eohle ea Iseraele.’ Joale bona seo ke tla se araba Ea nthomileng.”
13  Kahoo Davida a re ho Gade: “Ke mahlomoleng a maholo. Ka kōpo, e-re ke oele letsohong la Jehova, etsoe mehauhelo ea hae e mengata haholo; empa ke se ke ka oela letsohong la motho.”
14  Joale Jehova a tlisa lefu la seoa Iseraele, hoo ho ileng ha oa batho ba likete tse mashome a supileng Iseraele.
15  Ho feta moo, Molimo oa ’nete a romela lengeloi Jerusalema hore le e felise; hang ha le qala ho tlisa pheliso, Jehova a bona ’me a qala ho ikutloa a soabile ka lebaka la tlokotsi eo; kahoo a re ho lengeloi le neng le tlisa pheliso: “Ho lekane! Joale theola letsoho la hao.” Lengeloi la Jehova le ne le eme haufi le seotlo sa Ornane Mojebuse.
16  Ha Davida a phahamisa mahlo, a bona lengeloi la Jehova le eme pakeng tsa lefatše le maholimo le tšoere sabole ea lona e tsomutsoeng le e otlolletse nģ’a Jerusalema; hang-hang Davida le banna ba baholo ba itihela fatše ka lifahleho, ba ikoahetse ka masela a mokotla.
17  Davida a re ho Molimo oa ’nete: “Na hase ’na ea itseng ho baloe batho, ’me na hase ’na ea entseng sebe le eo ntle ho pelaelo a entseng bobe? Ha e le linku tsee, li entse’ng? Jehova Molimo oa ka, ka kōpo, letsoho la hao le ke le be holim ’a ka le holim ’a ntlo ea Ntate; empa eseng holim ’a batho ba hao, ka lefu la seoa.”
18  Lengeloi la Jehova la re Gade a bolelle Davida hore Davida o lokela ho nyoloha a e’o hlomela Jehova aletare seotlong sa Ornane Mojebuse.
19  Ka lebaka leo Davida a nyoloha tumellanong le lentsoe la Gade leo a neng a le buile ka lebitso la Jehova.
20  Khabareng, Ornane a reteleha ’me a bona lengeloi; bara ba hae ba bane ba neng ba e-na le eena ba ne ba ipatile. Joale Ornane o ne a ntse a pola koro.
21  Kahoo Davida a tla ho Ornane. Ha Ornane a talima ’me a bona Davida, kapele-pele a tsoa seotlong ’me a inamela Davida sefahleho sa hae se shebile fatše.
22  Joale Davida a re ho Ornane: “Mphe sebaka sena sa seotlo, e le hore nka hahela Jehova aletare ho sona. Mphe sona ka chelete e feletseng, e le hore lefu la seoa le ka emisoa holim ’a batho.”
23  Empa Ornane a re ho Davida: “Inkele sona, ’me khosi ea ka morena a ke a etse se molemo mahlong a hae. Bona, ke fana ka likhomo bakeng sa linyehelo tsa secheso le selei sa ho pola bakeng sa patsi le koro e le nyehelo ea lijo-thollo. Ke fana ka tsona kaofela.”
24  Leha ho le joalo, Morena Davida a re ho Ornane: “Che, empa ruri ke tla reka ka chelete e feletseng, hobane nke ke ka isetsa Jehova sa hao hore ke nyehele mahlabelo a secheso ntle ho tefo.”
25  Kahoo Davida a fa Ornane lishekele tsa khauta tse boima ba makholo a tšeletseng bakeng sa sebaka seo.
26  Joale Davida a hahela Jehova aletare moo le ho nyehela mahlabelo a secheso le mahlabelo a kopanetsoeng, ’me a ipiletsa ho Jehova, eo joale a ileng a mo araba ka mollo o tsoang maholimong o tlang holim ’a aletare ea nyehelo ea secheso.
27  Ho feta moo, Jehova a laela lengeloi, leo tumellanong le hoo le ileng la khutlisetsa sabole ea lona selateng sa eona.
28  Nakong eo, ha Davida a bona hore Jehova o mo arabetse seotlong sa Ornane Mojebuse, a tsoela pele ho etsetsa mahlabelo moo.
29  Empa ka nako eo tabernakele ea Jehova eo Moshe a neng a e entse lefeelleng le aletare ea nyehelo ea secheso li ne li le sebakeng se phahameng sa Gibeone.
30  Davida o ne a sa ka a khona ho ea ka pel’a eona ho botsa Molimo, kaha o ne a tšohile ka lebaka la sabole ea lengeloi la Jehova.
25  Ho ekelletsa moo, Davida le baokameli ba lihlopha tsa tšebeletso ba khethela ba bang tšebeletso ho bara ba Asafe, Hemane le Jeduthune ba profetang ka liharepa, ka liletsa tse likhoele le ka licymbala. Banna ba balaoli ba ile ba tsoa palong ea bona bakeng sa tšebeletso ea bona.
2  Ho bara ba Asafe, e le Zakure le Josefa le Nethania le Asharela, bara ba Asafe ba leng tlas’a taolo ea Asafe ea profetang tlas’a taolo ea morena.
3  Ho Jeduthune: bara ba Jeduthune, e le Gedalia le Zeri le Jeshaia, le Shimei, Hashabia le Matithia, ba tšeletseng, ba le tlas’a taolo ea ntat’a bona Jeduthune, ea neng a profeta ka harepa bakeng sa ho leboha le ho rorisa Jehova.
4  Ho Hemane: bara ba Hemane, e le Bukia, Matania, Uziele, Shebuele le Jerimothe, Hanania, Hanani, Eliatha, Gidalti le Romamti-ezere, Joshbekasha, Malothi, Hothire, Mahaziothe.
5  Bana bohle e ne e le bara ba Hemane, ea bonang lipono bakeng sa morena linthong tsa Molimo oa ’nete hore a phahamise lenaka la hae; kahoo Molimo oa ’nete a fa Hemane bara ba leshome le metso e mene le barali ba bararo.
6  Bana bohle ba ne ba le tlas’a taolo ea ntat’a bona ka ho bina ntlong ea Jehova, ka licymbala, liletsa tse likhoele le liharepa bakeng sa tšebeletso ea ntlo ea Molimo oa ’nete. Ba neng ba le tlas’a taolo ea morena e ne e le Asafe le Jeduthune le Hemane.
7  Palo ea bona hammoho le barab’abo bona ba koetliselitsoeng ho binela Jehova, kaofela e le litsebi, ea e-ba makholo a mabeli le mashome a robeli a metso e robeli.
8  Kahoo ba lahla lotho mabapi le lintho tse lokelang ho hlokomeloa, ba banyenyane ba tšoana hantle feela le ba baholo, setsebi hammoho le seithuti.
9  Lotho ea tsoa: ea pele e le ea Asafe bakeng sa Josefa, ea bobeli bakeng sa Gedalia (eena le barab’abo le bara ba hae ba ne ba le leshome le metso e ’meli);
10  ea boraro bakeng sa Zakure, bara ba hae le barab’abo, ba le leshome le metso e ’meli;
11  ea bone bakeng sa Izeri, bara ba hae le barab’abo, ba le leshome le metso e ’meli;
12  ea bohlano bakeng sa Nethania, bara ba hae le barab’abo, ba le leshome le metso e ’meli;
13  ea botšelela bakeng sa Bukia, bara ba hae le barab’abo, ba le leshome le metso e ’meli;
14  ea bosupa bakeng sa Jesharela, bara ba hae le barab’abo, ba le leshome le metso e ’meli;
15  ea borobeli bakeng sa Jeshaia, bara ba hae le barab’abo, ba le leshome le metso e ’meli;
16  ea borobong bakeng sa Matania, bara ba hae le barab’abo, ba le leshome le metso e ’meli;
17  ea leshome bakeng sa Shimei, bara ba hae le barab’abo, ba le leshome le metso e ’meli;
18  ea leshome le motso o mong bakeng sa Azarele, bara ba hae le barab’abo, ba le leshome le metso e ’meli;
19  ea leshome le metso e ’meli bakeng sa Hashabia, bara ba hae le barab’abo, ba le leshome le metso e ’meli;
20  ea leshome le metso e meraro bakeng sa Shubaele, bara ba hae le barab’abo, ba le leshome le metso e ’meli;
21  ea leshome le metso e mene bakeng sa Matithia, bara ba hae le barab’abo, ba le leshome le metso e ’meli;
22  ea leshome le metso e mehlano bakeng sa Jeremothe, bara ba hae le barab’abo, ba le leshome le metso e ’meli;
23  ea leshome le metso e tšeletseng bakeng sa Hanania, bara ba hae le barab’abo, ba le leshome le metso e ’meli;
24  ea leshome le metso e supileng bakeng sa Joshbekasha, bara ba hae le barab’abo, ba le leshome le metso e ’meli;
25  ea leshome le metso e robeli bakeng sa Hanani, bara ba hae le barab’abo, ba le leshome le metso e ’meli;
26  ea leshome le metso e robong bakeng sa Malothi, bara ba hae le barab’abo, ba le leshome le metso e ’meli;
27  ea mashome a mabeli bakeng sa Eliatha, bara ba hae le barab’abo, ba le leshome le metso e ’meli;
28  ea mashome a mabeli a motso o mong bakeng sa Hothire, bara ba hae le barab’abo, ba le leshome le metso e ’meli;
29  ea mashome a mabeli a metso e ’meli bakeng sa Gidalti, bara ba hae le barab’abo, ba le leshome le metso e ’meli;
30  ea mashome a mabeli a metso e meraro bakeng sa Mahaziothe, bara ba hae le barab’abo, ba le leshome le metso e ’meli;
31  ea mashome a mabeli a metso e mene bakeng sa Romamti-ezere, bara ba hae le barab’abo, ba le leshome le metso e ’meli.
13  Davida a eletsana le balaoli ba ba likete le ba ba makholo le moeta-pele e mong le e mong;
2  Davida a tsoela pele ho re ho phutheho eohle ea Iseraele: “Haeba ho bonahala ho le molemo ho lōna ’me e le ho amohelehang ho Jehova Molimo oa rōna, a re romeletseng ho barab’abo rōna ba setseng linaheng tsohle tsa Iseraele ’me hammoho le bona re romeletseng ho baprista le Balevi metseng ea bona e nang le makhulo, e le hore ba ka phuthehela ho rōna.
3  A re tliseng areka ea Molimo oa rōna ho rōna.” Etsoe ba ne ba sa ka ba e hlokomela matsatsing a Saule.
4  Kahoo phutheho eohle ea re e tla etsa ka tsela eo, etsoe ntho eo e ile ea bonahala e nepahetse mahlong a batho bohle.
5  Ka lebaka leo Davida a phutha Baiseraele bohle ho tloha nōkeng ea Egepeta ho ea fihla moo ho kenoang teng Hamathe, hore ho tlisoe areka ea Molimo oa ’nete ho tsoa Kiriathe-jearime.
6  Davida le Baiseraele bohle ba nyolohela Baala, Kiriathe-jearime, ea Juda, hore ba late areka ea Molimo oa ’nete, Jehova, ea lutseng holim ’a likerubime, moo lebitso la hae le bitsoang teng.
7  Leha ho le joalo, ba palamisa areka ea Molimo oa ’nete holim ’a koloi e ncha e tsoang ntlong ea Abinadabe, ’me Uza le Akio ba ne ba eteletse koloi eo pele.
8  Davida le Baiseraele bohle ba ne ba keteka ka pel’a Molimo oa ’nete ka matla ’ohle le ka lipina le ka liharepa le ka liletsa tse likhoele le ka meropa e menyenyane le ka licymbala le ka literompeta.
9  Qetellong ba fihla seotlong sa Kidone, joale Uza a otlolla letsoho hore a tšoare Areka, etsoe lipoho li ile tsa batla li e phethola.
10  Eaba bohale ba Jehova bo tukela Uza, hoo a ileng a mo bolaea kahobane a ne a otlolotse letsoho holim ’a Areka, ’me a shoela moo ka pel’a Molimo.
11  Davida a halefa kahobane Jehova o ne a otlile Uza ka khalefo; sebaka seo sa bitsoa Pereze-uza ho fihlela letsatsing lena.
12  Davida a tšaba Molimo oa ’nete letsatsing leo, a re: “Ke tla tlisa areka ea Molimo oa ’nete joang ho ’na?”
13  Davida ha aa ka a tlosa Areka hore a e tlise ho eena Motseng oa Davida, empa a e isa hosele ntlong ea Obed-edomo Mogathe.
14  Areka ea Molimo oa ’nete ea ’na ea lula le lelapa la Obed-edomo, ntlong ea hae ka likhoeli tse tharo; Jehova a ’na a hlohonolofatsa lelapa la Obed-edomo le sohle sa hae.
14  Hirame morena oa Tyre a romela manģosa ho Davida le lifate tsa kedare le lihahi tsa marako le ba sebetsang ka lehong hore ba mo hahele ntlo.
2  Davida a tseba hore Jehova o mo tiisitse ka thata e le morena oa Iseraele, kaha borena ba hae bo ne bo phahame haholo ka lebaka la sechaba sa hae sa Iseraele.
3  Davida a tsoela pele ho nka basali ba eketsehileng Jerusalema, ’me Davida a tsoala bara le barali ba eketsehileng.
4  Ana ke mabitso a bana bao a ileng a ba le bona Jerusalema: Shamua le Shobabe, Nathane le Solomone,
5  le Ibhare le Elishua le Elpelete,
6  le Noga le Nefege le Jafia,
7  le Elishama le Beliada le Elifelete.
8  Bafilista ba utloa hore Davida o ne a tlotsitsoe hore e be morena oa Baiseraele bohle. Eaba Bafilista bohle baa nyoloha ho tla batla Davida. Ha Davida a utloa ka hona, joale a ba futuhela.
9  Bafilista ba kena ’me ba ’na ba futuha khohlong ea Barefaime.
10  Davida a qala ho botsa Molimo, a re: “Na ke futuhele Bafilista, ’me na ka sebele u tla nehelana ka bona letsohong la ka?” Eaba Jehova o re ho eena: “Futuha, ’me ka sebele ke tla nehelana ka bona letsohong la hao.”
11  Kahoo Davida a nyolohela Baale-perazime ’me a ba bolaela moo. Eaba Davida o re: “Molimo oa ’nete o qhalakantse lira tsa ka ka letsoho la ka joaloka lekhalo le entsoeng ke metsi.” Ke ka lebaka leo ba ileng ba reha sebaka seo lebitso la Baale-perazime.
12  Ka lebaka leo ba siea melimo ea bona moo. Joale Davida a ntša taelo, ’me kahoo ea chesoa mollong.
13  Hamorao Bafilista ba boela ba futuha khohlong.
14  Eaba Davida o botsa Molimo hape, joale Molimo oa ’nete a re ho eena: “U se ke ua nyoloha ka mor’a bona. Ba potolohe, ’me u ba futuhele ka pel’a lihlahla tsa bak’ha.
15  Etlare ha u utloa molumo oa ho tsamaea holim ’a lihlahla tsa bak’ha, joale u tsoe ho ea kena ntoeng, hobane Molimo oa ’nete o tla be a tsoile ka pel’a hao ho bolaea lebotho la Bafilista.”
16  Kahoo Davida a etsa feela joalokaha Molimo oa ’nete a ne a mo laetse, ’me ba qala ho bolaea lebotho la Bafilista ho tloha Gibeone ho ea Gezere.
17  Botumo ba Davida ba qala ho ea linaheng tsohle, ’me Jehova a etsa hore lichaba tsohle li mo tšabe.
29  Joale Morena Davida a re ho phutheho eohle: “Mora oa ka Solomone, eo Molimo a mo khethileng, o mocha ebile ha aa tiea, empa mosebetsi o moholo; etsoe qhobosheane ena hase ea motho, empa ke ea Jehova Molimo.
2  Ho ea ka matla ’ohle a ka ke lokiselitse ntlo ea Molimo oa ka khauta bakeng sa mosebetsi oa khauta, le silevera bakeng sa mosebetsi oa silevera, le koporo bakeng sa mosebetsi oa koporo, le tšepe bakeng sa mosebetsi oa tšepe, le lifate bakeng sa mosebetsi oa lifate; majoe a onyxe, le majoe a lokelang ho hlongoa ka seretse se thata, le majoana a chitja a mebala-bala, le lejoe le leng le le leng la bohlokoa, le majoe a alabastera a mangata haholo.
3  Kaha ke khahlisoa ke ntlo ea Molimo oa ka, ho sa ntse ho e-na le thepa ea ka e khethehileng, khauta le silevera; ke fana ka eona ntlong ea Molimo oa ka holim ’a tsohle tseo ke li lokiselitseng ntlo e halalelang:
4  litalenta tsa khauta tse likete tse tharo tsa khauta ea Ofire, le litalenta tsa silevera e hloekileng tse likete tse supileng, bakeng sa ho bitiela mabota a matlo;
5  tsa khauta bakeng sa mosebetsi oa khauta, le tsa silevera bakeng sa mosebetsi oa silevera le bakeng sa mosebetsi oohle o etsoang ke litsebi tsa mesebetsi ea matsoho. Ke mang ea ithaopelang ho tlatsa letsoho la hae kajeno ka mpho bakeng sa Jehova?”
6  Likhosana tsa malapa a habo ntate le likhosana tsa meloko ea Iseraele le balaoli ba ba likete le ba ba makholo le baokameli ba mesebetsi ea morena ba ithaopa.
7  Ka lebaka leo ba nehelana ka khauta e ka rekoang ka litalenta tse likete tse hlano le lidarike tse likete tse leshome le silevera e ka rekoang ka litalenta tse likete tse leshome le koporo e ka rekoang ka litalenta tse likete tse leshome le metso e robeli le tšepe e ka rekoang ka litalenta tse likete tse lekholo tšebeletsong ea ntlo ea Molimo oa ’nete.
8  Majoe a ileng a fumanoa ho batho leha e le bafe ba ile ba nehelana ka ’ona letlotlong la ntlo ea Jehova tlas’a taolo ea Jehiele Mogershone.
9  Batho ba thaba ka lebaka la ho etsa linyehelo tsa boithaopo, etsoe ba ne ba etsetsa Jehova linyehelo tsa boithaopo ka pelo e feletseng; esita le Morena Davida a thaba ka nyakallo e khōlō.
10  Ka lebaka leo Davida a boka Jehova ka pel’a mahlo a phutheho eohle ’me Davida a re: “Ho ke ho bokoe uena, Jehova Molimo oa Iseraele ntat’a rōna, ho tloha nakong e sa lekanyetsoang ho isa nakong e sa lekanyetsoang.
11  Jehova, boholo le matla le botle le bokhabane bo hlomphehang le ho hlompheha ke tsa hao; kaha ntho e ’ngoe le e ’ngoe e maholimong le e lefatšeng ke ea hao. ’Muso ke oa hao, Jehova, uena Eo hape u iphahamisang u le hlooho ka holim ’a tsohle.
12  Maruo le khanya li teng ka lebaka la hao, ’me u laola ntho e ’ngoe le e ’ngoe; letsohong la hao ho na le matla le bonatla, ’me letsohong la hao ho na le bokhoni ba ho hōlisa le ho fana ka matla ho bohle.
13  Joale, Molimo oa rōna, rea u leboha ’me re rorisa lebitso la hao le letle.
14  “Empa leha ho le joalo, ’na ke mang ’me sechaba sa ka ke bo-mang, hore re be le matla a ho etsa linyehelo tsa boithaopo tse tjee? Etsoe ntho e ’ngoe le e ’ngoe e tsoa ho uena, ’me re u file se tsoang letsohong la hao.
15  Etsoe re basele ka pel’a hao le bajaki feela joaloka baholo-holo bohle ba rōna. Matsatsi a rōna a joaloka seriti holim ’a lefatše ’me ha ho na tšepo.
16  Jehova Molimo oa rōna, lintho tsena tsohle tse ngata tseo re li lokiselitseng ho u hahela ntlo bakeng sa lebitso la hao le halalelang, li tsoa letsohong la hao, ’me kaofela ke tsa hao.
17  Ke tseba hantle, Molimo oa ka, hore ke uena ea hlahlobang pelo, le hore u khahlisoa ke ho loka. Ka ho loka ha pelo ea ka ke nyehetse lintho tsena tsohle ka boithaopo, ’me batho ba hao ba leng teng mona ke thabetse ho ba bona ba u etsetsa linyehelo ka boithaopo.
18  Jehova Molimo oa Abrahama, Isaka le Iseraele baholo-holo ba rōna, u fele u boloke sena ho isa nakong e sa lekanyetsoang e le tšekamelo ea menahano ea lipelo tsa batho ba hao, ’me u lebise lipelo tsa bona ho uena.
19  U fe mora oa ka Solomone pelo e feletseng hore a boloke litaelo tsa hao, bopaki ba hao le melao ea hao ea tsamaiso, le hore a etse ntho e ’ngoe le e ’ngoe, le ho haha qhobosheane eo ke e lokiselitseng.”
20  Davida a tsoela pele ho re ho phutheho eohle: “Joale, bokang Jehova Molimo oa lōna.” Phutheho eohle ea boka Jehova Molimo oa baholo-holo ba eona ’me ea inama ea itihela fatše ka lifahleho ho Jehova le ho morena.
21  Ea tsoela pele ho etsetsa Jehova mahlabelo le ho nyehela ho Jehova linyehelo tsa secheso letsatsing le latelang leo, lipohoana tse sekete, lipheleu tse sekete, likonyana tse tona tse sekete le linyehelo tsa bona tsa lino, esita le mahlabelo a mangata haholo bakeng sa Baiseraele bohle.
22  Ea tsoela pele ho ja le ho noa ka pel’a Jehova letsatsing leo ka thabo e khōlō; ka lekhetlo la bobeli ea etsa Solomone mora oa Davida morena ’me a mo tlotsetsa Jehova e le moeta-pele le Tsadoke e le moprista.
23  Solomone a qala ho lula teroneng ea Jehova e le morena sebakeng sa ntat’ae Davida le ho e atlehisa, ’me Baiseraele bohle ba ne ba mo mamela.
24  Ha e le likhosana tsohle le banna ba matla le bara bohle ba Morena Davida, ba ipeha ka tlas’a Morena Solomone.
25  Jehova a tsoela pele ho etsa hore Solomone a be moholo ka mokhoa o fetisisang ka pel’a mahlo a Baiseraele bohle ’me a beha holim ’a hae tlhompho ea borena e e-s’o ka e e-ba holim ’a morena leha e le ofe oa Iseraele pele ho eena.
26  Ha e le Davida mora oa Jese, a busa Baiseraele bohle;
27  matsatsi ao a busitseng Iseraele ka ’ona e ne e le lilemo tse mashome a mane. A busa Hebrone ka lilemo tse supileng, ’me a busa Jerusalema ka lilemo tse mashome a mararo a metso e meraro.
28  Qetellong a shoa a tsofetse haholo, a khotsofetse ke matsatsi, maruo le khanya; mora oa hae Solomone a qala ho busa sebakeng sa hae.
29  Ha e le litaba tsa Morena Davida, tsa pele le tsa ho qetela, li ngotsoe har’a mantsoe a Samuele seboni le har’a mantsoe a moprofeta Nathane le har’a mantsoe a Gade ea bonang lipono,
30  hammoho le borena bohle ba hae le matla a hae le linako tse fetileng holim ’a hae le holim ’a Iseraele le holim ’a mebuso eohle ea linaha.
19  Eitse ka mor’a moo Nahashe morena oa bara ba Ammone a shoa, ’me mora oa hae a qala ho busa sebakeng sa hae.
2  Eaba Davida o re: “Ke tla bontša mosa o lerato ho Hanune mora oa Nahashe, hobane ntat’ae o mpontšitse mosa o lerato.” Ka lebaka leo Davida a romela bahlanka ba hae ho mo tšelisa ka lebaka la ntat’ae, ’me bahlanka ba Davida ba kena naheng ea bara ba Ammone ho Hanune ho tla mo tšelisa.
3  Leha ho le joalo, likhosana tsa bara ba Ammone tsa re ho Hanune: “Na Davida o hlompha ntat’ao mahlong a hao ka hore ebe o rometse batšelisi ho uena? Na hase ka lebaka la ho hlahlobisisa naha le ho e liha le ho e hloela bahlanka ba hae ba keneng ho uena?”
4  Kahoo Hanune a nka bahlanka ba Davida ’me a ba beola le ho seha liaparo tsa bona ka lehare ho ea fihla maraong eaba o re ba tsamaee.
5  Hamorao batho ba tsamaea ’me ba bolella Davida ka banna bao; hang-hang a romeletsa ho ba khahlanyetsa, hobane banna bao ba ne ba tlotlolotsoe haholo; morena a tsoela pele ho re: “Lulang Jeriko ho fihlela litelu tsa lōna li e-ba khōlō. Joale le tla khutla.”
6  Ka mor’a nako bara ba Ammone ba bona hore ba ne ba fetohile ba nkhang hampe ho Davida, eaba Hanune le bara ba Ammone ba romela litalenta tse sekete tsa silevera ho ikhirela likoloi le banna ba lipere Mesopotamia le Arame-maaka le Zoba.
7  Kahoo ba ikhirela likoloi tse likete tse mashome a mararo a metso e ’meli le morena oa Maaka le batho ba hae. Joale ba kena ’me ba hloma liahelo ka pel’a Medeba; ha e le bara ba Ammone, ba bokana ho tsoa metseng ea bona ba ntan’o kena bakeng sa ntoa.
8  Ha Davida a utloa ka hona, kapele-pele a romela Joabe le lebotho kaofela le banna ba matla.
9  Bara ba Ammone ba qala ho tsoa eaba ba etsa thekō ea ntoa monyakong oa motse, ’me marena a neng a tlile a ne a le mang naheng e sabaletseng.
10  Eitse ha Joabe a bona hore o futuheloa ka pele le ka morao, hang-hang a khetha ba bang ba banna ba khethehileng Iseraele ’me a ba etsa thekō ho ea kopana le Basyria.
11  A nehelana ka batho ba bang kaofela letsohong la Abishai mor’abo, e le hore a ka ba etsa thekō ho ea kopana le bara ba Ammone.
12  A tsoela pele ho re: “Haeba Basyria ba e-ba matla ho mpheta, le uena u tla ba poloko bakeng sa ka; empa haeba bara ba Ammone ba e-ba matla ho u feta, le ’na ke tla u pholosa.
13  E-ba matla, e le hore re be sebete molemong oa batho ba habo rōna le molemong oa metse ea Molimo oa rōna; ha e le Jehova, o tla etsa se molemo mahlong a hae.”
14  Joale Joabe le batho ba neng ba e-na le eena ba atamela ka pel’a Basyria ntoeng, eaba ba baleha ka pel’a hae.
15  Ha e le bara ba Ammone, ba bona hore Basyria ba balehile, eaba le bona ba baleha ka pel’a Abishai mor’abo ba ntan’o kena motseng. Hamorao Joabe a kena Jerusalema.
16  Ha Basyria ba bona hore ba hlōtsoe ka pel’a Baiseraele, ba romela manģosa le ho ntša Basyria ba neng ba le sebakeng sa Nōka, Shofake molaoli oa lebotho la Hadadezere a le ka pel’a bona.
17  Ha Davida a tlaleheloa, kapele-pele a bokella Baiseraele bohle ’me a tšela Jordane eaba o tla ho bona ’me o etsa thekō khahlanong le bona. Ha Davida a etsa thekō ea ntoa ho kopana le Basyria, ba qala ho mo loantša.
18  Empa Basyria ba baleha ka lebaka la Baiseraele; Davida a bolaea ho Basyria bakhanni ba likoloi ba likete tse supileng le banna ba tsamaeang ka maoto ba likete tse mashome a mane, ’me a bolaea Shofake molaoli oa lebotho.
19  Eitse ha bahlanka ba Hadadezere ba bona hore ba hlōtsoe ka pel’a Baiseraele, ka potlako ba etsa khotso le Davida eaba ba qala ho mo sebeletsa; me Syria ha ea ka ea hlola e batla ho leka ho pholosa bara ba Ammone.
24  Joale bara ba Arone ba ne ba e-na le lihlopha tsa bona. Bara ba Arone e ne e le Nadabe le Abihu, Eleazare le Ithamare.
2  Leha ho le joalo, Nadabe le Abihu ba ile ba shoa pele ho ntat’a bona, ’me ba ne ba se na bara, empa Eleazare le Ithamare ba tsoela pele ho sebetsa e le baprista.
3  Davida, le Tsadoke ea tsoang ho bara ba Eleazare, le Akimeleke ea tsoang ho bara ba Ithamare ba ikarola lihlopha bakeng sa mosebetsi oa bona tšebeletsong ea bona.
4  Empa bara ba Eleazare ba fumanoa ba le bangata ka palo ea banna ba ka sehloohong ho feta bara ba Ithamare. Kahoo ba ba abela bara ba Eleazare, e le lihlooho bakeng sa malapa a habo ntat’a bona, ba leshome le metso e tšeletseng, le bara ba Ithamare, e le lihlooho tsa matlo a habo ntat’a bona, ba le robeli.
5  Ho ekelletsa moo, ba ba aba ka lotho, bana hammoho le bane, etsoe ho ne ho lokela hore ho be le baokameli ba sebaka se halalelang le baokameli ba Molimo oa ’nete ba tsoang ho bara ba Eleazare le ba tsoang ho bara ba Ithamare.
6  Joale Shemaia mora oa Nethaniele mongoli oa Balevi a ba ngola fatše ka pel’a morena le likhosana le moprista Tsadoke le Akimeleke mora oa Abiathare le lihlooho tsa bo-ntat’a baprista le tsa Balevi, ha khethoa lelapa le le leng la habo ntate bakeng sa Eleazare ’me ha khethoa le leng bakeng sa Ithamare.
7  Lotho ea tsoa: ea pele bakeng sa Jehojaribe; ea bobeli bakeng sa Jedaia,
8  ea boraro bakeng sa Harime, ea bone bakeng sa Seorime,
9  ea bohlano bakeng sa Malkija, ea botšelela bakeng sa Mijamine,
10  ea bosupa bakeng sa Hakoze, ea borobeli bakeng sa Abija,
11  ea borobong bakeng sa Jeshua, ea leshome bakeng sa Shekania,
12  ea leshome le motso o mong bakeng sa Eliashibe, ea leshome le metso e ’meli bakeng sa Jakime,
13  ea leshome le metso e meraro bakeng sa Hupa, ea leshome le metso e mene bakeng sa Jeshebeabe,
14  ea leshome le metso e mehlano bakeng sa Bilga, ea leshome le metso e tšeletseng bakeng sa Imere,
15  ea leshome le metso e supileng bakeng sa Hezire, ea leshome le metso e robeli bakeng sa Hapizeze,
16  ea leshome le metso e robong bakeng sa Pethahia, ea mashome a mabeli bakeng sa Jehezekele,
17  ea mashome a mabeli a motso o mong bakeng sa Jakine, ea mashome a mabeli a metso e ’meli bakeng sa Gamule,
18  ea mashome a mabeli a metso e meraro bakeng sa Delaia, ea mashome a mabeli a metso e mene bakeng sa Mazia.
19  Ena e ne e le mesebetsi ea bona bakeng sa tšebeletso ea bona, hore ba kene ka tlung ea Jehova ho ea ka tokelo ea bona e loketseng ka letsoho la moholo-holo oa bona Arone, feela joalokaha Jehova Molimo oa Iseraele a ne a mo laetse.
20  Ho bara ba Levi ba neng ba setse, ho bara ba Amrame e ne e le Shubaele; ho bara ba Shubaele, e le Jehdeia;
21  ho Rehabia: ho bara ba Rehabia, e le Ishia hlooho;
22  ho Baizehare, e le Shelomothe; ho bara ba Shelomothe, e le Jahathe;
23  ho bara ba Hebrone, e le Jeria hlooho, oa bobeli e le Amaria, oa boraro e le Jahaziele, oa bone e le Jekameame.
24  Bara ba Uziele, e le Mikea; ho bara ba Mikea, e le Shamire.
25  Mor’abo Mikea e ne e le Ishia; ho bara ba Ishia, e le Zakaria.
26  Bara ba Merari e ne e le Maheli le Mushi; bara ba Jazia, e le Beno.
27  Bara ba Merari: Ho Jazia, e le Beno le Shohame le Zakure le Ibri.
28  Ho Maheli, e le Eleazare, ea sa kang a ba le bara.
29  Ho Kishe: bara ba Kishe e ne e le Jeramiele.
30  Bara ba Mushi e ne e le Maheli le Edere le Jerimothe. Bana e ne e le bara ba Balevi ka malapa a habo ntat’a bona.
31  Le bona ba lahla lotho hantle feela joalokaha barab’abo bona bara ba Arone ba ne ba entse ka pel’a Morena Davida le Tsadoke le Akimeleke le lihlooho tsa malapa a habo ntat’a baprista le a Balevi. Ha e le malapa a habo ntate, ea ka sehloohong o ne a tšoana hantle feela le moen ’ae.
5  Bara ba Rubene letsibolo la Iseraele—etsoe e ne e le letsibolo; empa ka lebaka la ho silafatsa liphate tsa ntat’ae tokelo ea hae joaloka letsibolo e ile ea fuoa bara ba Josefa mora oa Iseraele, hoo a neng a ke ke a ngolisoa ho ea ka leloko bakeng sa tokelo ea letsibolo.
2  Etsoe Juda o ne a phahametse barab’abo, ’me moeta-pele o ne a tsoa ho eena; empa tokelo ea letsibolo e ne e le ea Josefa—
3  bara ba Rubene letsibolo la Iseraele e ne e le Hanoke le Palu, Hezrone le Karmi.
4  Bara ba Joele e ne e le mora oa hae Shemaia, mora oa hae Gogo, mora oa hae Shimei,
5  mora oa hae Mikea, mora oa hae Reaia, mora oa hae Baale,
6   mora oa hae Bera, eo Tilgathe-pilnesere morena oa Assyria a ileng a mo isa kholehong, eena e le morenana oa Barubene.
7  Barab’abo ka malapa a bona ba ngolisitsoeng ka meloko ka masika a bona, joaloka lihlooho, e ne e le Jeiele, le Zakaria,
8  le Bela mora oa Azaze mora oa Shema mora oa Joele—o ne a lula Aroere le ho ea fihla Nebo le Baale-meone.
9  Ka bochabela o ne a lula ho ea fihla moo motho a kenang teng lefeelleng nōkeng ea Eufrate, etsoe liphoofolo tsa bona tse ruiloeng li ne li ngatafetse naheng ea Gileade.
10  Matsatsing a Saule ba ile ba loantša Bahagare, ba ileng ba liheloa ke matsoho a bona; kahoo ba lula litenteng tsa bona ho pholletsa le naha eohle ka bochabela ho Gileade.
11  Ha e le bara ba Gade ka pel’a bona, ba ne ba lula naheng ea Bashane ho ea fihla Salka.
12  Joele e ne e le hlooho, oa bobeli e le Shafame, le Janai le Shafate naheng ea Bashane.
13  Barab’abo bona ba ntlo ea baholo-holo ba bona e ne e le Mikaele le Meshulame le Sheba le Jorai le Jakane le Zia le Ebere, e le ba supileng.
14  Bana e ne e le bara ba Abikaile mora oa Huri, mora oa Jarooa, mora oa Gileade, mora oa Mikaele, mora oa Jeshishai, mora oa Jahdo, mora oa Buze;
15  Aki mora oa Abdiele, mora oa Guni, hlooho ea ntlo ea baholo-holo ba bona.
16  Ba ile ba tsoela pele ho lula Gileade, Bashane le metseng e itšetlehileng ka eona le makhulong ’ohle a Sharone ho ea fihla qetellong ea ’ona.
17  Kaofela ha bona ba ne ba ngolisitsoe ho ea ka meloko matsatsing a Jothame morena oa Juda le matsatsing a Jeroboame morena oa Iseraele.
18  Ha e le bara ba Rubene le Bagade le halofo ea moloko oa Manase; bao e neng e le batho ba sebete, banna ba nkang thebe le sabole le ba kobang seqha le ba koetliselitsoeng ntoa, ho ne ho e-na le ba likete tse mashome a mane a metso e mene le makholo a supileng le mashome a tšeletseng ba tsoelang lebothong.
19  Ba qala ho loantša Bahagare, le Jeture le Nafishe le Nodabe.
20  Ba thusoa ho ba loantša, hoo Bahagare le bohle ba neng ba e-na le bona ho ileng ha nehelanoa ka bona matsohong a bona, etsoe ba ile ba hoeletsa ho Molimo ho kōpa thuso ntoeng, ’me a itumella hore a kōptjoe ka tieo molemong oa bona hobane ba ne ba mo tšepile.
21  Ba hapa liphoofolo tsa bona tse ruiloeng, likamele tsa bona tse likete tse mashome a mahlano, le linku tse likete tse makholo a mabeli le mashome a mahlano, le liesele tse likete tse peli, le meea ea batho e likete tse lekholo.
22  Etsoe ho ne ho e-na le ba bangata ba oetseng fatše ba bolailoe, hobane ntoa e ne e le ea Molimo oa ’nete. Ba ile ba tsoela pele ho lula sebakeng sa bona ho fihlela nakong ea kholeho.
23  Ha e le bara ba halofo ea moloko oa Manase, ba ile ba lula naheng ho tloha Bashane ho ea Baale-hermone le Senire le Thabeng ea Hermone. Ba ile ba ngatafala.
24  Bana e ne e le lihlooho tsa matlo a baholo-holo ba bona: Efere le Ishi le Eliele le Azriele le Jeremia le Hodavia le Jahdiele, banna ba neng ba le sebete, batho ba matla, banna ba tummeng, lihlooho tsa matlo a baholo-holo ba bona.
25  Ba qala ho etsa ka ho se tšepahale ho Molimo oa baholo-holo ba bona ’me ba e-ba le likamano tse litšila le melimo ea lichaba tsa naha, tseo Molimo a neng a li felisitse ka pel’a bona.
26  Ka lebaka leo Molimo oa Iseraele a susumetsa moea oa Pule morena oa Assyria esita le moea oa Tilgathe-pilnesere morena oa Assyria, hoo a ileng a isa Barubene le Bagade le halofo ea moloko oa Manase kholehong ’me a ba tlisa Hala le Habore le Hara le nōkeng ea Gozane ho tsoela pele ho fihlela letsatsing lena.
15  A tsoela pele ho ikahela matlo Motseng oa Davida; a tsoela pele ho lokisetsa areka ea Molimo oa ’nete sebaka le ho e hlomela tente.
2  E bile nakong eo Davida a ileng a re: “Ha ho ea lokelang ho jara areka ea Molimo oa ’nete haese Balevi, etsoe ke bona bao Jehova a ba khethileng hore ba jare areka ea Jehova le ho mo sebeletsa ho isa nakong e sa lekanyetsoang.”
3  Joale Davida a phutha Baiseraele bohle Jerusalema hore ho nyolleloe areka ea Jehova sebakeng sa eona seo a neng a e lokiselitse sona.
4  Davida a bokella bara ba Arone le Balevi;
5  ho bara ba Kohathe, Uriele mookameli le barab’abo, ba le lekholo le mashome a mabeli;
6  ho bara ba Merari, Asaia mookameli le barab’abo, ba le makholo a mabeli le mashome a mabeli;
7  ho bara ba Gershome, Joele mookameli le barab’abo, ba le lekholo le mashome a mararo;
8  ho bara ba Elizafane, Shemaia mookameli le barab’abo, ba le makholo a mabeli;
9  ho bara ba Hebrone, Eliele mookameli le barab’abo, ba le mashome a robeli;
10  ho bara ba Uziele, Aminadabe mookameli le barab’abo, ba le lekholo le leshome le metso e ’meli.
11  Ho feta moo, Davida a bitsa baprista Tsadoke le Abiathare, le Balevi Uriele, Asaia le Joele, Shemaia le Eliele le Aminadabe,
12  eaba o tsoela pele ho re ho bona: “Ke lōna lihlooho tsa bo-ntate ba Balevi. Ikhalaletseng, lōna le barab’abo lōna, ’me le nyollele areka ea Jehova Molimo oa Iseraele sebakeng seo ke e lokiselitseng sona.
13  Kahobane ka lekhetlo la pele ha lea ka la etsa joalo, Jehova Molimo oa rōna o ile a re qhalakanya, etsoe ha rea ka ra mo batla ho ea ka tloaelo.”
14  Kahoo baprista le Balevi ba ikhalaletsa hore ba nyolle areka ea Jehova Molimo oa Iseraele.
15  Joale bara ba Balevi ba qala ho jara areka ea Molimo oa ’nete mahetleng ka melamu, feela joalokaha Moshe a ne a laetse ka lentsoe la Jehova.
16  Joale Davida a re baokameli ba Balevi ba emise barab’abo bona ba libini ka liletsa tsa bona tsa pina, liletsa tse likhoele le liharepa le licymbala, ba li letsetsa holimo ho tsosa molumo oa thabo.
17  Ka lebaka leo Balevi ba emisa Hemane mora oa Joele, ’me ho barab’abo, ba emisa Asafe mora oa Berekia; ho bara ba Merari barab’abo bona, ba emisa Ethane mora oa Kushaia;
18  hammoho le bona ba emisa barab’abo bona ba sehlopha sa bobeli, Zakaria, Bene le Jaziele le Shemiramothe le Jehiele le Uni, Eliabe le Benaia le Maseia le Matithia le Elifelehu le Mikneia, le Obed-edomo le Jeiele balebeli ba liheke,
19  le libini Hemane, Asafe le Ethane, ka licymbala tsa koporo hore ba li letsetse holimo;
20  le Zakaria le Aziele le Shemiramothe le Jehiele le Uni le Eliabe le Maseia le Benaia ka liletsa tse likhoele tse letsoang ka ho ipapisa le Alamothe,
21  le Matithia le Elifelehu le Mikneia le Obed-edomo le Jeiele le Azazia ka liharepa tse letsoang ka ho ipapisa le Sheminithe, hore ba sebetse e le batsamaisi;
22  le Kenania mookameli oa Balevi ba jarang, a fana ka taelo ea ho jara, etsoe e ne e le setsebi;
23  le Berekia le Elkana balebeli ba liheke bakeng sa Areka;
24  baprista Shebania le Joshafate le Nethaniele le Amasai le Zakaria le Benaia le Eliezere ba letsetsa literompeta holimo ka pel’a areka ea Molimo oa ’nete, le Obed-edomo le Jehia balebeli ba liheke bakeng sa Areka.
25  Davida le banna ba baholo ba Iseraele le balaoli ba ba likete ea e-ba bona ba tsamaeang hammoho ho ea nyolla areka ea selekane sa Jehova ntlong ea Obed-edomo ka thabo.
26  Eitse ha Molimo oa ’nete a thusitse Balevi ha ba ntse ba jere areka ea selekane sa Jehova ba etsa sehlabelo ka lipohoana tse supileng le lipheleu tse supileng.
27  Davida o ne a apere seaparo se se nang matsoho sa lesela la boleng bo botle, le Balevi bohle ba jereng Areka le libini le Kenania mookameli oa libini tse jarang; empa Davida o ne a apere efoda ea line.
28  Baiseraele bohle ba ne ba nyolla areka ea selekane sa Jehova ka mohoo oa thabo le ka ho letsa lenaka le ka literompeta le ka licymbala, ba letsetsa holimo ka liletsa tse likhoele le liharepa.
29  Eitse ha areka ea selekane sa Jehova e fihla Motseng oa Davida, Mikale, morali oa Saule, a talima tlaase ka fensetere ’me a bona Morena Davida a tlōla-tlōla a keteka; a qala ho mo nyelisa ka pelong ea hae.
20  Eitse ha selemo se thoasa, nakong eo ka eona marena a khorohang, Joabe a etella pele lebotho le hlaselang ’me a felisa naha ea bara ba Ammone le ho lika-liketsa Raba, ha Davida a ntse a lula Jerusalema; Joabe a qala ho hlasela Raba ’me a e heletsa.
2  Empa Davida a rōlisa Malkame moqhaka, ’me a fumana boima ba oona e le talenta ea khauta, ’me ho ne ho e-na le majoe a bohlokoa ka ho oona; oa roaloa ke Davida. Thepa e hapuoeng ea motse eo a ileng a e ntša e ne e le ngata haholo.
3  A ntša batho ba neng ba le ho oona, eaba o ba boloka ba sebetsa ho sakheng majoe le lisebelisoeng tse bohale tsa tšepe le lilepeng; ke tsela eo Davida a ileng a tsoela pele ho etsa ka eona metseng eohle ea bara ba Ammone. Qetellong Davida le batho bohle ba khutlela Jerusalema.
4  Eitse ka mor’a sena ba qala ho loana le Bafilista Gezere. Joale Sibekai Mohushathe a bolaea Sipai oa ba tsoetsoeng ke Barefaime, hoo ba ileng ba hlōloa.
5  Ba boela ba loana le Bafilista; eaba Elkanane mora oa Jaire o bolaea Lahmi mor’abo Goliathe Mogathe, eo thekō ea lerumo la hae e neng e le joaloka toloki ea ba sebetsang ka foreimi e etsang masela.
6  Ntoa ea boela ea e-ba teng Gathe, ha ho ne ho e-na le monna ea boholo bo sa tloaelehang eo menoana ea hae ea matsoho e neng e tšeletse le ea maoto e neng e tšeletse, e le mashome a mabeli a metso e mene; le eena, o ne a tsoaletsoe Barefaime.
7  A ’na a nyelisa Baiseraele. Qetellong Jonathane mora oa Shimea mor’abo Davida a mo bolaea.
8  Bana ba ne ba tsoaletsoe Barefaime Gathe; ba oa ka letsoho la Davida le ka matsoho a bahlanka ba hae.
1  Adama,Setha,Enoshe,
2  Kenane,Mahalalele,Jarede,
3  Enoke,Methusela,Lameke,
4  Noe,Sema, Kama le Jafeta.
5  Bara ba Jafeta e ne e le Gomere le Magogo le Madai le Javane le Tubale le Mesheke le Tirase.
6  Bara ba Gomere e ne e le Ashkenaze le Rifathe le Togarma.
7  Bara ba Javane e ne e le Elisha le Tarshishe, Kitime le Rodanime.
8  Bara ba Kama e ne e le Kushe le Mizraime, Pute le Kanana.
9  Bara ba Kushe e ne e le Seba le Havila le Sabta le Rama le Sabteka. Bara ba Rama e ne e le Sheba le Dedane.
10  Kushe a tsoala Nimrode. Ke eena oa pele oa ho ba ea matla lefatšeng.
11  Ha e le Mizraime, a tsoala Ludime le Anamime le Lehabime le Naftuhime
12  le Patrusime le Kasluhime (bao Bafilista ba tsoileng har’a bona) le Kaftorime.
13  Ha e le Kanana, a tsoala Sidone letsibolo la hae le Hethe
14  le Mojebuse le Moamore le Mogirgashe
15  le Moheve le Moarke le Mosine
16  le Moarvade le Mozemare le Mohamathe.
17  Bara ba Sema e ne e le Elame le Asshure le Arpakshade le Lude le Arame,Le Utse le Hule le Gethere le Mashe.
18  Ha e le Arpakshade, a tsoala Shela, ’me Shela a tsoala Ebere.
19  Ebere a tsoalloa bara ba babeli. Lebitso la e mong e ne e le Pelege, hobane lefatše le ile la aroloa matsatsing a hae; lebitso la mor’abo e ne e le Jokthane.
20  Ha e le Jokthane, a tsoala Almodade le Shelefe le Hazaremavethe le Jera
21  le Hadorame le Uzale le Dikla
22  le Obale le Abimaele le Sheba
23  le Ofire le Havila le Jobabe; bana bohle e ne e le bara ba Jokthane.
24  Sema,Arpakshade,Shela,
25  Ebere,Pelege,Reu,
26  Seruge,Nakore,Tera,
27  Abrame, ke ho re, Abrahama.
28  Bara ba Abrahama e ne e le Isaka le Ishmaele.
29  Ena ke metso ea malapa a bona: letsibolo la Ishmaele Nebajothe le Kedare le Adbele le Mibsame,
30  Mishma le Duma, Masa, Hadade le Tema,
31  Jeture, Nafishe le Kedema. Bana e ne e le bara ba Ishmaele.
32  Ha e le bara ba Ketura, serethe sa Abrahama, a tsoala Zimrane le Jokshane le Medane le Midiane le Ishbake le Shua. Bara ba Jokshane e ne e le Sheba le Dedane.
33  Bara ba Midiane e ne e le Efa le Efere le Hanoke le Abida le Elda. Bana bohle e ne e le bara ba Ketura.
34  Abrahama a tsoala Isaka. Bara ba Isaka e ne e le Esau le Iseraele.
35  Bara ba Esau e ne e le Elifaze, Reuele le Jeushe le Jalame le Kora.
36  Bara ba Elifaze e ne e le Temane le Omare, Zefo le Gatame, Kenaze le Timna le Amaleke.
37  Bara ba Reuele e ne e le Nahathe, Zera, Shama le Miza.
38  Bara ba Seire e ne e le Lotane le Shobale le Zibeone le Ana le Dishone le Ezere le Dishane.
39  Bara ba Lotane e ne e le Hori le Homame. Khaitseli ea Lotane e ne e le Timna.
40  Bara ba Shobale e ne e le Alvane le Manahathe le Ebale, le Shefo le Oname. Bara ba Zibeone e ne e le Aja le Ana.
41  Bara ba Ana e ne e le Dishone. Bara ba Dishone e ne e le Hemdane le Eshbane le Ithrane le Kerane.
42  Bara ba Ezere e ne e le Bilhane le Zavane le Akane. Bara ba Dishane e ne e le Utse le Arane.
43  Ana ke marena a busitseng naheng ea Edomo pele morena leha e le ofe a busa bara ba Iseraele: Bela mora oa Beore, eo lebitso la motse oa hae e neng e le Dinhaba.
44  Qetellong Bela a shoa, ’me Jobabe mora oa Zera ea tsoang Bozra a qala ho busa sebakeng sa hae.
45  Qetellong Jobabe a shoa, ’me Hushame ea tsoang naheng ea Batemane a qala ho busa sebakeng sa hae.
46  Qetellong Hushame a shoa, ’me Hadade mora oa Bedade, ea hlōtseng Midiane naheng ea Moabe, a qala ho busa sebakeng sa hae. Lebitso la motse oa hae e ne e le Avithe.
47  Qetellong Hadade a shoa, ’me Samla ea tsoang Masreka a qala ho busa sebakeng sa hae.
48  Qetellong Samla a shoa, ’me Shaule ea tsoang Rehobothe pel’a Nōka a qala ho busa sebakeng sa hae.
49  Qetellong Shaule a shoa, eaba Baale-hanane mora oa Akbore o qala ho busa sebakeng sa hae.
50  Qetellong Baale-hanane a shoa, ’me Hadade a qala ho busa sebakeng sa hae; lebitso la motse oa hae e ne e le Pau, ’me lebitso la mosali oa hae e le Mehetabele, morali oa Matrede, morali oa Mezahabe.
51  Qetellong Hadade a shoa. Baeta-pele ba Edomo ea e-ba moeta-pele Timna, moeta-pele Aleva, moeta-pele Jethethe,
52  moeta-pele Oholibama, moeta-pele Ela, moeta-pele Pinone,
53  moeta-pele Kenaze, moeta-pele Temane, moeta-pele Mibzare,
54  moeta-pele Magdiele, moeta-pele Irame. Bana e ne e le baeta-pele ba Edomo.
2  Bana e ne e le bara ba Iseraele: Rubene, Simeone, Levi le Juda, Isakare le Zabulone,
2  Dane, Josefa le Benjamine, Nefthali, Gade le Ashere.
3  Bara ba Juda e ne e le Ere le Onane le Shela. O ile a tsoalloa bao ba bararo ke morali oa Shua, mosali oa Mokanana. Ere letsibolo la Juda o ile a ba mobe mahlong a Jehova, hoo a ileng a mo bolaea.
4  Ke ngoetsi ea hae Tamare ea ileng a mo tsoalla Pereze le Zera. Bara bohle ba Juda ba ne ba le bahlano.
5  Bara ba Pereze e ne e le Hezrone le Hamule.
6  Bara ba Zera e ne e le Zimri le Ethane le Hemane le Kalkole le Dara. Ba ne ba le bahlano kaofela.
7  Bara ba Karmi e ne e le Akare ea ileng a tlisetsa Iseraele khathatso, ea ileng a etsa ketso ea ho se tšepahale mabapi le ntho e nehetsoeng timetso.
8  Bara ba Ethane e ne e le Azaria.
9  Bara ba Hezrone bao a ileng a ba tsoalloa e ne e le Jeramiele le Rame le Kelubai.
10  Ha e le Rame, a tsoala Aminadabe. Aminadabe, le eena, a tsoala Nashone morenana oa bara  ba Juda.
11  Nashone, le eena, a tsoala Salma. Salma, le eena, a tsoala Boaze.
12  Boaze, le eena, a tsoala Obede. Obede, le eena, a tsoala Jese.
13  Jese, le eena, a tsoala letsibolo la hae Eliabe, le Abinadabe e le oa bobeli, le Shimea e le oa boraro,
14  Nethaniele e le oa bone, Radai e le oa bohlano,
15  Ozeme e le oa botšelela, Davida e le oa bosupa.
16  Likhaitseli tsa bona e ne e le Tseruja le Abigaile; bara  ba Tseruja e ne e le Abishai le Joabe le Asahele, ba le bararo.
17  Ha e le Abigaile, a tsoala Amasa; ntat’a Amasa e ne e le Jethere Moishmaele.
18  Ha e le Kalebe mora oa Hezrone, a tsoala bara ka mosali oa hae Azuba le ka Jeriothe; bana e ne e le bara ba hae: Jeshere le Shobabe le Ardone.
19  Qetellong Azuba a shoa. Kahoo Kalebe a inkela Efratha, eo ka mor’a nako a ileng a mo tsoalla Hure.
20  Hure, le eena, a tsoala Uri. Uri, le eena, a tsoala Bezalele.
21  Ka mor’a moo Hezrone a kopanela liphate le morali oa Makire ntat’a Gileade. A mo nka ha a le lilemo li mashome a tšeletseng, empa a mo tsoalla Segube.
22  Segube, le eena, a tsoala Jaire, ea ileng a ba le metse e mashome a mabeli a metso e meraro naheng ea Gileade.
23  Hamorao Geshure le Syria tsa hapa Havothe-jaire ho bona, le Kenathe le metse e itšetlehileng ka eona, metse e mashome a tšeletseng. Bana bohle e ne e le bara ba Makire ntat’a Gileade.
24  Ka mor’a hore Hezrone a shoelle Kalebe-efratha, Abija e le mosali oa Hezrone, joale a mo tsoalla Ashure ntat’a Tekooa.
25  Bara ba Jeramiele letsibolo la Hezrone e ne e le Rame oa letsibolo le Buna le Orene le Ozeme, Akija.
26  Jeramiele a ba le mosali e mong, eo lebitso la hae e neng e le Atara. E ne e le ’mè oa Oname.
27  Bara  ba Rame letsibolo la Jeramiele ea e-ba Maze le Jamine le Ekere.
28  Bara  ba Oname ea e-ba Shamai le Jada. Bara ba Shamai e ne e le Nadabe le Abishure.
29  Lebitso la mosali oa Abishure e ne e le Abikaile, eo ka mor’a nako a ileng a mo tsoalla Akbane le Molide.
30  Bara ba Nadabe e ne e le Selede le Apaime. Empa Selede o ile a shoa a se na bara.
31  Bara ba Apaime e ne e le Ishi. Bara ba Ishi e ne e le Sheshane; bara ba Sheshane e le Aklai.
32  Bara ba Jada mor’abo Shamai e ne e le Jethere le Jonathane. Empa Jethere o ile a shoa a se na bara.
33  Bara ba Jonathane e ne e le Pelethe le Zaza. Bana e ile ea e-ba bara ba Jeramiele.
34  Sheshane ha aa ka a ba le bara, haese barali. Joale Sheshane o ne a e-na le mohlanka oa Moegepeta eo lebitso la hae e neng e le Jarha.
35  Kahoo Sheshane a nehelana ka morali oa hae ho Jarha, mohlanka oa hae, hore e be mosali oa hae, ’me ka mor’a nako a mo tsoalla Atai.
36  Atai, le eena, a tsoala Nathane. Nathane, le eena, a tsoala Zabade.
37  Zabade, le eena, a tsoala Eflale. Eflale, le eena, a tsoala Obede.
38  Obede, le eena, a tsoala Jehu. Jehu, le eena, a tsoala Azaria.
39  Azaria, le eena, a tsoala Heleze. Heleze, le eena, a tsoala Eleasa.
40  Eleasa, le eena, a tsoala Sismai. Sismai, le eena, a tsoala Shalume.
41  Shalume, le eena, a tsoala Jekamia. Jekamia, le eena, a tsoala Elishama.
42  Bara ba Kalebe mor’abo Jeramiele e ne e le Mesha letsibolo la hae, eo e neng e le ntat’a Zife, le bara ba Maresha ntat’a Hebrone.
43  Bara ba Hebrone e ne e le Kora le Tapua le Rekeme le Shema.
44  Shema, le eena, a tsoala Rahame ntat’a Jorkeame. Rekeme, le eena, a tsoala Shamai.
45  Mora oa Shamai e ne e le Maone; Maone e ne e le ntat’a Bethe-zure.
46  Ha e le Efa serethe sa Kalebe, a tsoala Harane le Moza le Gazeze. Ha e le Harane, o ile a tsoala Gazeze.
47  Bara ba Jahdai e ne e le Regeme le Jothame le Geshane le Pelete le Efa le Shafe.
48  Ha e le Maaka serethe sa Kalebe, a tsoala Shebere le Tirhana.
49  Ka mor’a nako a tsoala Shafe ntat’a Madmana, Sheva ntat’a Makbena le ntat’a Gibea. Morali oa Kalebe e ne e le Aksa.
50  Bana e ile ea e-ba bara ba Kalebe. Bara ba Hure letsibolo la Efratha: Shobale ntat’a Kiriathe-jearime,
51  Salma ntat’a Bethlehema, Harefe ntat’a Bethe-gadere.
52  Shobale ntat’a Kiriathe-jearime a ba le bara: Harooe, halofo ea Menuhothe.
53  Malapa a Kiriathe-jearime e ne e le Baithere le Baputhe le Bashumathe le Bamishra. Bazorathe le Baeshtaole ba tsoile ho bana.
54  Bara ba Salma e ne e le Bethlehema le Banetofa, Aterothe-bethe-joabe le halofo ea Bamanahathe, Bazora.
55  Malapa a bangoli a lulang Jabeze e ne e le Batira, Bashimeathe, Basukathe. Bana e ne e le Bakene ba tsoileng ho Hamathe ntat’a ntlo ea Rekabe.
3  Bana e bile bara ba Davida bao a ileng a ba tsoalloa Hebrone: letsibolo Amnone, oa Akinoame mosali oa Mojezriele, oa bobeli, e le Daniele, oa Abigaile mosali oa Mokarmele,
2  oa boraro, e le Absalome mora oa Maaka morali oa Talmai morena oa Geshure, oa bone, e le Adonija mora oa Hagithe,
3  oa bohlano, e le Shefatia, oa Abitale, oa botšelela, e le Ithereame, oa mosali oa hae Egla.
4  O ile a tsoalloa ba tšeletseng Hebrone; a tsoela pele ho busa moo ka lilemo tse supileng le likhoeli tse tšeletseng, ’me a busa Jerusalema ka lilemo tse mashome a mararo a metso e meraro.
5  Bana ke bao a ileng a ba tsoalloa Jerusalema: Shimea le Shobabe le Nathane le Solomone, ba bane ba Bathe-sheba morali oa Amiele,
6  le Ibhare le Elishama le Elifelete,
7  le Noga le Nefege le Jafia,
8  le Elishama le Eliada le Elifelete, ba robong,
9  bara bohle ba Davida ntle ho bara ba lirethe, le khaitseli ea bona Tamare.
10  Mora oa Solomone e ne e le Roboame, mora oa hae e le Abija, mora oa hae e le Asa, mora oa hae e le Josafate,
11  mora oa hae e le Jorame, mora oa hae e le Akazia, mora oa hae e le Joase,
12  mora oa hae e le Amazia, mora oa hae e le Azaria, mora oa hae e le Jothame,
13  mora oa hae e le Akaze, mora oa hae e le Ezekiase, mora oa hae e le Manase,
14  mora oa hae e le Amone, mora oa hae e le Josiase.
15  Bara ba Josiase e ne e le Johanane letsibolo, oa bobeli, e le Jojakime, oa boraro, e le Tsedekia, oa bone, e le Shalume.
16  Bara ba Jojakime e ne e le Jekonia mora oa hae, mora oa hae e le Tsedekia.
17  Bara ba Jekonia ha e le motšoaruoa e ne e le  mora oa hae Shalatiele
18  le Malkirame le Pedaia le Shenazare, Jekamia, Hoshama le Nedabia.
19  Bara ba Pedaia e ne e le Zorobabele le Shimei; bara ba Zorobabele e ne e le Meshulame le Hanania (’me khaitseli ea bona e ne e le Shelomithe);
20  le Hashuba le Ohele le Berekia le Hasadia, Jushabe-hesede, ba le bahlano.
21  Bara ba Hanania e ne e le Pelatia le Jeshaia, bara ba Jeshaia e le Refaia, bara ba Refaia e le Arnane, bara ba Arnane e le Obadia, bara ba Obadia e le Shekania;
22  bara ba Shekania, e le Shemaia, ’me bara ba Shemaia, e le Hatushe le Igale le Baria le Nearia le Shafate, ba tšeletse.
23  Bara ba Nearia e ne e le Elioenai le Hizekia le Azrikame, ba le bararo.
24  Bara ba Elioenai e ne e le Hodavia le Eliashibe le Pelaia le Akube le Johanane le Delaia le Anani, ba supile.
12  Bana ke ba ileng ba tla ho Davida Ziklage ha a sa ntse a le tlas’a lithibelo ka lebaka la Saule mora oa Kishe; ba ne ba le har’a banna ba matla, bathusi ntoeng,
2  ba hlometseng ka seqha, ba sebelisang matsoho a matona ’me ba sebelisa matsoho a matšehali ka majoe kapa ka metsu seqheng. E ne e le ba barab’abo Saule, ba Benjamine.
3  Ho ne ho e-na le Akiezere hlooho le Joashe bara ba Shema Mogibea, le Jeziele le Pelete bara ba Azmavethe, le Beraka le Jehu Moanathothe,
4  le Ishmaia Mogibeone, monna ea matla har’a ba mashome a mararo le holim ’a ba mashome a mararo; le Jeremia le Jahaziele le Johanane le Jozabade Mogedera,
5  Eluzai le Jerimothe le Bealia le Shemaria le Shefatia Moharife,
6  Elkana le Ishia le Azarele le Joezere le Jashobeame, Bakora,
7  le Joela le Zebadia bara ba Jerohame oa Gedore.
8  Ho ne ho e-na le ba bang ba Bagade ba ileng ba ikarolela ka lehlakoreng la Davida sebakeng seo ho leng thata ho se atamela lefeelleng, banna ba sebete, ba matla, banna ba lebotho bakeng sa ntoa, ba bolokang thebe e khōlō le lerumo li lokile, bao lifahleho tsa bona e neng e le lifahleho tsa litau, ’me ka lebelo ba ne ba le joaloka litšephe lithabeng.
9  Ezere e ne e le hlooho, oa bobeli e le Obadia, oa boraro e le Eliabe,
10  oa bone e le Mishmana, oa bohlano e le Jeremia,
11  oa botšelela e le Atai, oa bosupa e le Eliele,
12  oa borobeli e le Johanane, oa borobong e le Elzabade,
13  oa leshome e le Jeremia, oa leshome le motso o mong e le Makbanai.
14  Bana e ne e le ba bara ba Gade, lihlooho tsa lebotho. E monyenyane o ne a lekana le ba lekholo, ’me e moholo a lekana le ba sekete.
15  Bana ke bona ba ileng ba tšela Jordane ka khoeli ea pele ha e ne e jele litlhokoa, ba ntan’o leleka bohle ba likhohlong, ho ea ka bochabela le ho ea ka bophirimela.
16  Ba bang ba bara ba Benjamine le Juda ba fihla sebakeng seo ho leng thata ho se atamela, ho Davida.
17  Joale Davida a tsoela ka pel’a bona ’me a araba a re ho bona: “Haeba le tlile ho ’na ka khotso ho tla nthusa, pelo ea ka e tla ba bonngoeng le lōna. Empa haeba ke ho tla nkeka ho bahanyetsi ba ka le hoja ho se na phoso liatleng tsa ka, Molimo oa baholo-holo ba rōna a ke a bone hoo ’me a ho lokise.”
18  Moea oa aparela Amasai, hlooho ea ba mashome a mararo:“Re ba hao, Uena Davida, ’me re na le uena, mora oa Jese.Khotso, khotso e be ea hao, ’me khotso e be ho ea u thusang,Etsoe Molimo oa hao o u thusitse.”Kahoo Davida a ba amohela eaba o ba beha har’a bao e leng lihlooho tsa masole.
19  Ho ne ho e-na le ba bang ba Manase ba neng ba koenehetse ho Davida ha a ne a tla le Bafilista ho loantša Saule; empa ha aa ka a ba thusa, etsoe ha marena a selekane a Bafilista a eletsoa a ile a re a tsamaee, a re: “Ka ho beha lihlooho tsa rōna kotsing o tla koenehela ho morena oa hae Saule.”
20  Ha a fihla Ziklage ba ileng ba koenehela ho eena ho tsoa ho Manase e ne e le Adna le Jozabade le Jediaele le Mikaele le Jozabade le Elihu le Zilethai, lihlooho tsa ba likete bao e neng e le ba Manase.
21  Ba ne ba thusa Davida khahlanong le sehlopha sa bafutuhi, hobane kaofela ha bona e ne e le banna ba matla ba sebete, ’me e ile ea e-ba balaoli ba lebotho;
22  etsoe letsatsi le letsatsi batho ba ne ba ntse ba tla ho Davida ho tla mo thusa, ho fihlela e le lebotho le leholo, joaloka lebotho la Molimo.
23  Tsena e ne e le lipalo tsa bao e leng lihlooho tsa ba hlometseng bakeng sa lebotho ba ileng ba tla ho Davida Hebrone ho tla nehelana ka borena ba Saule ho eena ho ea ka taelo ea Jehova.
24  Bara ba Juda ba nkang thebe e khōlō le lerumo ba ne ba le likete tse tšeletseng le makholo a robeli, ba hlometseng bakeng sa lebotho.
25  Ho bara ba Simeone banna ba matla ba sebete ba lebotho ba ne ba le likete tse supileng le lekholo.
26  Ho bara ba Balevi e le ba likete tse ’nè le makholo a tšeletseng.
27  Jehojada e ne e le moeta-pele oa bara ba Arone, ’me ba neng ba e-na le eena e ne e le ba likete tse tharo le makholo a supileng.
28  Le mohlankana Tsadoke, ea matla le ea sebete, le ntlo ea baholo-holo ba hae, baokameli ba mashome a mabeli a metso e ’meli.
29  Ho bara ba Benjamine, barab’abo Saule, ho ne ho e-na le ba likete tse tharo, ’me ho fihlela nakong eo ba bangata ba bona ba ne ba lebela ntlo ea Saule ka tieo.
30  Ho bara ba Efraime ho ne ho e-na le ba likete tse mashome a mabeli le makholo a robeli, banna ba matla ba sebete, banna ba tummeng, ka malapa a baholo-holo ba bona.
31  Halofong ea moloko oa Manase ho ne ho e-na le ba likete tse leshome le metso e robeli ba neng ba khethiloe ka mabitso hore ba tl’o etsa Davida morena.
32  Ho bara ba Isakare ba nang le tsebo ea ho lemoha linako ho tseba seo Baiseraele ba tšoanelang ho se etsa, ho ne ho e-na le ba makholo a mabeli ba ka sehloohong ba bona, ’me barab’abo bona bohle ba ne ba laeloa ke bona.
33  Ho ba Zabulone ba tsoelang lebothong, ba etsang thekō ka libetsa tsohle tsa ntoa, ho ne ho e-na le ba likete tse mashome a mahlano, ’me bakeng sa ho phuthehela ho Davida ba ne ba se pelo li peli.
34  Ho ba Nefthali ho ne ho e-na le baokameli ba sekete, ’me hammoho le bona ho ne ho e-na le ba likete tse mashome a mararo a metso e supileng ba nang le lithebe tse khōlō le marumo.
35  Ho Badane ba etsang thekō ba ne ba le likete tse mashome a mabeli a metso e robeli le makholo a tšeletseng.
36  Ho ba Ashere ba tsoelang lebothong bakeng sa ho etsa thekō ba ne ba le likete tse mashome a mane.
37  Ho tloha ka mose ho Jordane ho Barubene le Bagade le halofo ea moloko oa Manase ho ne ho e-na le ba likete tse lekholo le mashome a mabeli ba nkileng libetsa tsohle tsa lebotho la sesole.
38  Bana bohle e ne e le banna ba ntoa, ba phuthehang hammoho moleng oa ntoa; ka lipelo tse feletseng ba ile ba tla Hebrone ho tla etsa Davida morena oa Baiseraele bohle; le bohle ba setseng ba Iseraele ba ne ba le pelo e le ’ngoe bakeng sa ho etsa Davida morena.
39  Ba ile ba hlola moo le Davida ka matsatsi a mararo, ba ja le ho noa, etsoe barab’abo bona ba ne ba ba lokiselitse.
40  Le ba haufi le bona, ho ea fihla Isakare le Zabulone le Nefthali, ba ne ba tlisa lijo li belesitsoe liesele le likamele le limmoulo le likhomo, lijo tse entsoeng ka phofo, bohobe ba lifeiga tse khotliloeng le bohobe ba morara o omisitsoeng le veine le oli le likhomo le linku tse ngata haholo, etsoe ho ne ho e-na le thabo Iseraele.
