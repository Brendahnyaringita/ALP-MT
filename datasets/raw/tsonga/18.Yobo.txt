10  “Kunene moya-xiviri wa mina wu nyenya vutomi bya mina.Ndzi ta humesa mhaka leyi yi ndzi karhataka.Ndzi ta vulavula moya-xiviri wa mina wu ri ni mbitsi!
2  Ndzi ta byela Xikwembu ndzi ku, ‘U nga ndzi vuli lowo homboloka.Ndzi byele xivangelo lexi endlaka leswaku u lwa na mina.
3  Xana i swinene eka wena leswaku u endla xihoxo,Leswaku u bakanya mihandzu ya ku tikarhata hi matimba ka mavoko ya wena,Leswaku u vonaka hakunene ehenhla ka xikungu xa lavo homboloka?
4  Xana u ni mahlo ya nyama,Kumbe, xana u vona hilaha munhu wa nyama a vonaka hakona?
5  Xana masiku ya wena ma fana ni masiku ya munhu wa nyama,Kumbe, xana malembe ya wena ma fana ni masiku ya munhu la tiyeke emirini,
6  Lerova u nga ringeta ku kuma xihoxo xa minaNaswona u tshamela ku lava xidyoho xa mina?
7  U endla leswi hambi u swi tiva leswaku a ndzi endlanga xihoxo,Naswona a nga kona la ndzi kutsulaka evokweni ra wena?
8  Mavoko ya wena ma ndzi vumbile, hi wona ma ndzi endlekeMa ndzi vumbe hi ku helela, kambe se wa ndzi mita.
9  Ndzi kombela u tsundzuka leswaku u ndzi vumbe hi misavaNaswona u ta endla leswaku ndzi vuyela entshurini.
10  Xana a wu ndzi chululanga kukota ntswambaU ndzi tiyisa kukota chizi?
11  U ndzi ambexe dzovo ni nyamaU ndzi luke hi marhambu ni minsiha.
12  U ndzi endle ndzi va ni vutomi ni musa wa rirhandzu;Naswona nkhathalelo wa wena wu rindze moya wa mina.
13  Swilo leswi u swi tumbetile embilwini ya wena.Ndzi swi tiva kahle leswaku swilo leswi swi le ka wena.
14  Loko ndzi dyoha a wu ta tshama u ndzi langutileNaswona loko ndzi dyoha a wu ndzi languti ndzi ri la nga riki na nandzu;
15  Loko entiyisweni ndzi endle xihoxo, ndzi ni khombo swinene!Naswona loko entiyisweni ndzi lulamile, a ndzi nge yi tlakusi nhloko ya mina,Ndzi tele hi tingana naswona ndza tsakama hi ku xaniseka.
16  Loko yi titlakusa, u ta ndzi hlota ku fana ni xinghalana,Naswona u ta va la hlamarisaka eka mina.
17  U ta tisa timbhoni ta wena letintshwa emahlweni ka mina,Naswona u ta endla leswaku ndzi dyiwa hi mbitsi swinene;Ku nonon’hweriwa ko tlhandlamana eka mina.
18  Hikwalaho ka yini u ndzi humesile embelekweni?Loko a ndzi timekile, leswaku ku nga vi na tihlo leri ndzi vonaka,
19  Kona a ndzi ta kotisa loko ndzi nga si tshama ndzi va kona;A ndzi ta va ndzi susiwe ekhwirini ndzi ya exilahlweni.’
20  Xana masiku ya mina a hi matsongo? A xi suke,A xi hundzuluke xi nga ha ndzi honoleli, leswaku ndzi ta tsaka katsongo.
21  Ndzi nga si famba—naswona a ndzi nge he vuyi—Ndzi ya etikweni ra munyama ni ndzhuti lowukulu,
22  Etikweni ro phumela ku fana ni munyama, ra ndzhuti lowukuluTiko ra mpfilumpfilu, laha ku fumaka munyama.”
4  Kutani Elifazi lowa Mutemani a angula a ku:
2  “Loko ndzi vula rito eka wena, xana u ta hela matimba?Kambe, i mani la kotaka ku miyela?
3  Waswivo! U ololoxe vo tala,Naswona a wu tiyisa mavoko lama tsaneke.
4  Loko un’wana a khunguvanyeka, marito ya wena a ma n’wi pfuxa;Naswona a wu tiyisa matsolo lama helaka matimba.
5  Kambe sweswi swi ta eka wena, u hela matimba;Loko na wena swi ku khumba, wa karhateka.
6  Xana xichavo xa wena a hi xona xi nga xisekelo xa ntshembo wa wena?Xana ntshembo wa wena a hi wona wu ku tiyisaka etindleleni ta wena?
7  Ndzi kombela u tsundzuka: I mani la nga riki na nandzu la tshameke a fa?Xana hi kwihi laha la lulameke a tshameke a herisiwa?
8  Hi ku ya hileswi ndzi swi voneke, lava kunguhataka leswi vavisakaNi lava byalaka ku karhata va ta swi tshovela.
9  Va fa loko Xikwembu xi hefemula,Naswona va hela hi moya wa ku hlundzuka ka xona.
10  Nghala ya vomba, naswona ku twala ku pfuma ka xinghalana,Kambe meno ya swinghalana leswa ntshiva ma tshoveka.
11  Nghala ya fa hileswi yi pfumalaka swakudya,Naswona vana va tinghala va hambanisiwa.
12  Ndzi byeriwe rito ndzi ri exihundleni,Ni ndleve ya mina yi twe ku hleveteriwa ka rona,
13  Ndzi karhatekile emiehleketweni hi swivono swa vusiku,Loko vurhongo lebyikulu byi fikela vanhu.
14  Ndzi sungule ku chava, ndzi rhurhumela,Naswona marhambu ya mina lamanyingi ma tale hi ku chava.
15  Naswona moya hi woxe wu hundza exikandzeni xa mina;Misisi ya nyama ya mina yi sungula ku yima yi ku jivinini!
16  Hiloko wu yima wu nga fambi,Kambe a ndzi ku tivanga ku languteka ka wona;Xivumbeko xa wona a xi ri emahlweni ka mahlo ya mina;Ku ve ni ku rhula, kutani ndzi twa rito:
17  ‘Munhu wa nyama—xana a nga va la lulameke ku tlula Xikwembu?Kumbe, xana munhu la tiyeke emirini a nga basa ku tlula Muendli wakwe?’
18  Waswivo! A xi ri veki ripfumelo eka malandza ya xona,Naswona xi vona swihoxo eka varhumiwa va xona.
19  Xi endla tano ngopfu-ngopfu eka lava tshamaka etindlwini leti akiweke hi misava,Lava masungulo ya vona ku nga ntshuri!Va pfotlosiwa hi ku hatlisa ku tlula nsumba.
20  Va pfotlosiwa ku sukela nimixo ku fikela nimadyambu;Va fela makumu, ku nga ri na loyi a swi tekelaka enhlokweni.
21  Xana a ti simuriwanga tintambu ta ntsonga wa vona leti nga eka vona?Va fa hi ku pfumala vutlhari.
26  Yobo a ya emahlweni a hlamula a ku:
2  “Mawaku ndlela leyi u veke mpfuno lowukulu ha yona eka loyi a nga riki na matimba!Mawaku ndlela leyi u poniseke ha yona voko leri nga riki na ntamu!
3  Mawaku ndlela leyi u n’wi tsundzuxeke ha yona la nga riki na vutlhari,Naswona u endle leswaku vutlhari lebyi pfunaka byi tiviwa hi lavanyingi!
4  Xana marito u ma byele mani,Naswona i ku hefemula ka mani loku humeke eka wena?
5  Lava hluriweke hi rifu va tshama va ri karhi va rhurhumelaLava nga ehansi ka mati ni lava tshamaka eka wona.
6  Sheol a yi ambalanga nchumu emahlweni ka xona,Ni ndhawu ya ndzoviso a yi na nguvu.
7  Xi tshambuluta n’walungu ehenhla ka ndhawu leyi nga riki na nchumu,Xi hayeka misava ehenhla ka hava;
8  Xi tsondzela mati emapapeni ya xona,Lerova papa a ri handzuki ehansi ka wona;
9  Xi biyelela xikandza xa xiluvelo,Xi xi funengeta hi papa.
10  Xi be xirhendzevutana ehenhla ka xikandza xa mati,Laha ku vonakala ku hetelelaka ku ri munyama.
11  Tiphuphu ta tilo ta tsekatseka,Naswona ta hlamala hikwalaho ka ku tshinya ka xona.
12  Hi matimba ya xona xi dunge lwandle,Hi ku twisisa ka xona xi tshovelele la hlaselaka.
13  Xi basise tilo hi mheho ya xona,Voko ra xona ri tlhave nyoka leyi kokovaka.
14  Waswivo! Leswi ko va swiphemunyana swa tindlela ta xona,Phela i mhaka leyi hleveteriwaka malunghana na xona!I mani la nga twisisaka ku dzindza ka xona ka matimba?”
11  Sofara lowa Munamani a hlamula a ku:
2  “Xana marito layo tala a ma nge hlamuriwi,Kumbe, xana la tibumaka swa ntsena a nga va la lulameke?
3  Xana marito ya wena ya hava ma nga miyeta vanhu,Xana u ta tshamela ku hlekula ku nga ri na munhu la ku tshinyaka?
4  Nakambe u ri, ‘Xiletelo xa mina xi tengile,Kunene ndzi tikombise ndzi basile ematihlweni ya wena.’
5  Kambe loko ko vulavula Xikwembu ntsenaXi pfula nomu wa xona xi vulavula na wena!
6  Kutani a xi ta ku byela swihundla swa vutlhari,Hikuva swilo swa vutlhari lebyi pfunaka swi tele.Nakambe, u ta swi tiva leswaku Xikwembu xa ku rivalela swidyoho swa wena swin’wana.
7  Xana u nga kumisisa swilo swo enta swa Xikwembu,Kumbe, xana u nga kumisisa laha Lowa Matimba Hinkwawo a helelaka kona?
8  Byi tlakuke ku tlula tilo. Xana u nga hetisisa yini?Byi ente ku tlula Sheol. Xana u nga tiva yini?
9  Mpimo wa byona wu lehe ku tlula misava,Naswona byi aname ku tlula lwandle.
10  Loko xi famba kutani xi nyiketa munhu wo karhiXi vitana huvo, i mani la nga xi sivelaka?
11  Hikuva xona xi va tiva kahle vanhu lava nga riki na ntiyiso.Loko xi vona swo biha, xana xi nga ka xi nga swi xalamukeli?
12  Hambi ku ri munhu la nga xiphukuphuku a nga kuma miehleketo leyineneHi ku hatlisa loko mangwa-mbhongolo yo veleka munhu.
13  Loko kunene wena wo lunghisa mbilu ya wena,Entiyisweni u xi andlalela swandla swa wena,
14  Loko swo biha swi ri evokweni ra wena, swi cukumete le kule,Naswona u nga pfumeli leswaku leswi nga lulamangiki swi tshama emintsongeni ya wena.
15  Hikuva u ta tlakusa xikandza xa wena u nga kayeliKunene u ta tiyisiwa, a wu nge chavi.
16  Loko ku ri wena—u ta rivala ku karhateka;U ta ku tsundzuka ku fana niloko u tsundzuka mati lama hundzeke.
17  Naswona ku leha ka vutomi bya wena ku ta tlula ku vangama ka nhlikanhi;Munyama wu ta fana ni mixo.
18  Naswona u ta boheka ku va ni ntshembo hikuva ntshembo wu kona;Kunene u ta rhalarhala hi vukheta—u ta etlela u sirhelelekile.
19  Kunene u ta nava, a nga ri kona la ku chavisaka.Kunene vanhu vo tala va ta rhulisa mbilu ya wena;
20  Naswona mahlo ya lavo homboloka a ma nge voni;Entiyisweni a va nge vi na yona ndhawu yo balekela eka yona,Ntshembo wa vona ku ta va ku timeka ka moya-xiviri.”
8  Kutani Bilidadi lowa Muxuha a hlamula a ku:
2  “Xana u ta vula swilo leswi ku fikela rini,Loko marito ya nomu wa wena ma ri mheho ya matimba ntsena?
3  Xana Xikwembu hi xoxe xi ta soholota vuavanyisi,Kumbe Lowa Matimba Hinkwawo u ta soholota ku lulama?
4  Loko vana va wena va n’wi dyoherile,Lerova a va tshika va nghena evokweni ra lava va va pfukelaka,
5  Loko wena hi wexe u lava Xikwembu,Naswona u kombela tintswalo eka Lowa Matimba Hinkwawo,
6  Loko u tengile naswona u lulamile,Sweswi a xi ta va xi ku xalamukerileKunene a xi ta va xi vuyisele vutshamo bya wena lebyi lulameke.
7  Nakambe, masungulo ya wena ma nga ha va ma ve nchumu lowutsongo,Kambe endzhaku makumu ya wena ma ta kula swinene ngopfu.
8  Kunene, ndzi kombela u vutisa xitukulwana lexo sungula,Naswona u kongomisa nyingiso wa wena eka swilo leswi lavisisiweke hi vatata wa vona.
9  Phela hina hi va tolo, a hi tivi nchumu,Hikuva masiku ya hina emisaveni i ndzhuti.
10  Xana vona hi voxe a va nge ku leteli, va ku byela,Naswona a va nge humesi marito ma huma embilwini ya vona?
11  Xana ximila xa papirasi xi nga mila xi leha xi nga ri enhlangasini?Xana rihlanga ri nga kula ri nga ri na mati?
12  Loko xa ha hluka, xi nga si khiwa,Xi ta oma ni byanyi byi nga si oma.
13  Ti tano tindlela ta vanhu hinkwavo lava rivalaka Xikwembu,Ni ntshembo wa mugwinehi wu ta hela,
14  Lava ntshembo wa vona wu tsemiwaka,Lava ntshembo wa vona ku nga yindlu ya puma.
15  Yena u ta titshega hi yindlu yakwe, kambe a yi nge tshami yi yimile;U ta yi khoma, kambe a yi nge tshami nkarhi wo leha.
16  Mafi ya swimilana ma n’wi talerile emahlweni ka dyambu,Naswona xirhabyana xakwe xi ya entangeni wakwe.
17  Timitsu takwe ti tsondzela nhulu ya maribye,U vona yindlu ya maribye.
18  Loko munhu a n’wi mita endhawini yakwe,Kunene yi ta tlhela yi n’wi landzula yi ku, ‘A ndzi ku vonanga.’
19  Waswivo! Ti hela hi ndlela yoleyo tindlela takwe;Naswona van’wana va huma entshurini.
20  Waswivo! Xikwembu hi xoxe a xi nge n’wi bakanyi la pfumalaka xisandzu,A xi nge ri khomi ni voko ra vaendli va leswo biha,
21  Ku fikela loko xi tata nomu wa wena hi ku hleka,Xi tlhela xi wu tata ni hi ntsako.
22  Lava va ku vengaka va ta ambala tingana,Ni ntsonga wa lavo homboloka a wu nge he vi kona.”
30  “Sweswi va ndzi hlekile,Lava nga vatsongo eka mina hi masiku,Lava vatata wa vona a ndzi ta va ndzi arileKu va veka ni timbyana ta ntlhambi wa mina.
2  Hambi ku ri matimba ya mavoko ya vona—xana a ma ndzi pfuna ha yini?Matimba ya vona ma lovile.
3  I timhika hikwalaho ka ku pfumala ni ndlala,Va handza endhawini leyi nga riki na mati,Leyi tolo a yi ri ni xidzedze, yi onheteriwa.
4  A va kha ntsembyani lowu nga ni munyu eswihlahleni,Naswona swakudya swa vona a ku ri rimitsu ra ximudyana.
5  A va hlongoriwa emutini;Vanhu a va va huwelela kukota loko va huwelela khamba.
6  Va boheka ku tshama erigiyagiyeni ra minkova,Eminkeleni ya misava ni maribye.
7  A va huwelela va ri exikarhi ka swihlahla;Va vungana swin’we ehansi ka swigatlu.
8  Vana va xihunguki, ni vana va la nga riki na vito,Va xupuriwile etikweni.
9  Sweswi ndzi hundzuke nhloko-mhaka ya risimu ra vona,Ndzi xihlekiso xa vona.
10  Va ndzi nyenyile, va tiveke ekule na mina;Naswona a va tshikanga ku ndzi tshwutelela exikandzeni.
11  Hikuva xi ntshunxe ngoti ya vurha bya mina kutani xi ndzi tsongahata,Kutani va ntshunxe tomu hikwalaho ka mina.
12  Va yime va ri vabihi evokweni ra mina ra xinene;Va susumete milenge ya mina,Kambe va aka swihingakanyo leswi nga ni khombo ku lwa na mina.
13  Va hirimuxe tindlela ta mina;A va pfuna ntsena leswaku ndzi va ni maxangu,Va nga ri na mupfuni.
14  Va nghena onge hiloko va nghena hi mbhovo lowu anameke;Va vumbuluke exidzedzeni.
15  Ku chava ka xitshuketa ku hundzuluxeriwe ehenhla ka mina;Mahanyelo ya mina ya xiyimo xa le henhla ma hlongoriwile kukota mheho,Ku ponisiwa ka mina ku hundze kukota papa.
16  Sweswi moya-xiviri wa mina wa halaka wu huma endzeni ka mina;Masiku ya ku xaniseka ma ndzi kumile.
17  Marhambu ya mina ma boxiwile nivusiku naswona ma wa eka mina,Naswona switlhavi a swi tshiki ku ndzi karhata.
18  Nguvu ya mina ya cinca hikwalaho ka matimba yo tala;Ya ndzi khama kukota kholoro ya nguvu ya mina yo leha.
19  Xi ndzi veke ehansi evumbeni,Lerova ndzi fana ni ntshuri ni minkuma.
20  Ndzi kombela mpfuno eka wena, kambe a wu ndzi hlamuli;Ndzi yimile, leswaku u ta rhiya ndleve ya wena eka mina.
21  U tihundzule leswaku u va ni tihanyi eka mina;Hi voko ra wena ra matimba u ni vulala eka mina.
22  U ndzi tlakusela emhehweni, u ndzi khandziyisa yona;Kutani u ndzi pfotlosa ndzi hela.
23  Ndzi swi tiva kahle leswaku u ta ndzi vuyisa eku feni,Endlwini leyi hinkwavo lava hanyaka va nga ta hlangana eka yona.
24  Ntsena a nga kona la tshambulutaka voko rakwe ku lwa ni marhumbi,Malunghana ni swilo sweswo a ku komberiwi mpfuno hi nkarhi wa ku hela matimba.
25  Kunene ndzi n’wi rilerile la nga ni siku ro nonon’hwa;Moya-xiviri wa mina wu ve ni ntwela-vusiwana eka la pfumalaka.
26  Hambileswi a ndzi rindze leswinene, kambe ku fike swo biha;A ndzi tshama ndzi rindze ku vonakala, kambe ku fike ku dzwihala.
27  Marhumbu ya mina a ma vila ma nga miyeli;Masiku ya ku xaniseka ma ndzi fikerile.
28  Ndzi famba-fambe ndzi hlunamile, ku voninga ka dyambu ku nga ri kona;Ndzi fike enhlengeletanweni, ndzi hambeta ndzi kombela mpfuno.
29  Ndzi ve makwavo wa timhungubye,Ni nakulobye wa swimbhahana swa yinca.
30  Nhlonge ya mina yi hundzuke ya ntima ivi yi dzuvuka,Ni marhambu ya mina ma hisa hikwalaho ka ku oma.
31  Ni haripa ya mina yi va ya ku rila ntsena,Ni nanga ya mina yi va rito ra lava rilaka.
16  Yobo a ya emahlweni a hlamula a ku:
2  “Ndzi twe swilo swo tala swo fana ni leswi.Hinkwenu ka n’wina mi vachaveleri lava karhataka!
3  Xana ma hela marito ya mheho?Kumbe, i yini lexi xi mi tlhavaka, leswi mi hlamulaka?
4  Na mina ndzi nga vulavula kukota n’wina.Ntsena loko mimoya-xiviri ya n’wina yi ve laha moya-xiviri wa mina wu nga kona,Xana ndzi nga mi tlhariheta hi marito,Xana ndzi nga mi hlakahlela nhloko?
5  A ndzi ta mi tiyisa hi marito ya nomu wa mina,Kukondza nchavelelo wa nomu wa mina wu hela—.
6  Loko ndzi vulavula, xitlhavi xa mina a xi suki,Naswona loko ndzi miyela, i yini lexi humaka eka mina?
7  Hi kona sweswi xi ndzi heteke matimba;Xi lovise hinkwavo lava ndzi hlengeletanaka na vona.
8  Na n’wina mi ndzi khomile. Swi ve vumbhoni,Lerova ndzi ondza ngopfu. Swa vonaka exikandzeni xa mina.
9  Ku hlundzuka ka xona ku ndzi handzulerile, naswona xa ndzi venga.Entiyisweni xi ndzi getserisela meno.Xirha xa mina xi ndzi tlhava hi mahlo.
10  Va ndzi ahlamisele nomu,Va ndzi be marhama hi ndzhukano,Va vungana ku lwa na mina va tele ngopfu.
11  Xikwembu xi ndzi nyiketa eka vafana,Naswona xi ndzi lahlela hi nhloko emavokweni ya lavo homboloka.
12  A ndzi tshamisekile, kambe xi ndzi ninginisa;Kutani xi ndzi khoma hi le ndzhaku ka nhamu, xi sungula ku ndzi khembetela,Kutani xi tshama xi lunghekele ku ndzi hlasela.
13  Vacopi va xona va ndzi rhendzela;Xi pfula tinso ta mina, xi nga ndzi tsetseleli;Xi chulula nkwama wa nyongwa ya mina emisaveni.
14  Xi ndzi boxetela timbhovo;Xi tsutsumela eka mina kukota munhu wa matimba.
15  Ndzi rhungelele nguvu yo khwaxa ehenhla ka nhlonge ya mina,Naswona ndzi tlhave rimhondzo ra mina entshurini wunene.
16  Xikandza xa mina xi tshwukile hi ku rila,Naswona ku ni ndzhuti lowukulu ehenhla ka tinxiyi ta mina,
17  Hambiloko ku nga ri na madzolonga exandleni xa mina,Ni xikhongelo xa mina xi tengile.
18  Wena misava, u nga yi funengeti ngati ya mina!Naswona yi nga vi kona ndhawu leyi ndzi nga rilelaka eka yona!
19  Nisweswi, languta ematilweni, ku ni loyi a nyikelaka vumbhoni ha mina,Naswona mbhoni ya mina yi le henhla-henhla.
20  Vanakulorhi va mina va ndzi sandza;Tihlo ra mina ri langute eka Xikwembu ri xalamukile.
21  Naswona ku fanele ku endliwa xiboho exikarhi ka munhu la tiyeke emirini ni Xikwembu,Hilaha ku fanaka exikarhi ka n’wana wa munhu ni munhu-kulobye.
22  Hikuva emalembeni ma nga ri mangani lama taka,Ndzi ta famba hi ndlela leyi ndzi nga ta ka ndzi nga ha vuyi ha yona.
35  Kutani Elihu a ya emahlweni a hlamula a ku:
2  “Xana leswi u swi teka swi lulamile?U te, ‘Ku lulama ka mina ku tlula ka Xikwembu.’
3  Hikuva u ri, ‘Ku ku pfuna ha yini?Ndzi pfuneka ha yini loko ndzi nga dyohi?’
4  Mina ndzi ta ku angulaNdzi ta angula wena ni vanakuloni.
5  Languta ehenhla etilweni, u vona,Vona mapapa, leswaku hakunene ma tlakukile ku ku tlula.
6  Entiyisweni loko u dyoha, u xi onhela yini?Entiyisweni loko u ya emahlweni u xi pfukela, u xi endla yini?
7  Loko u lulamile hakunene, u xi nyika yini,Kumbe xi amukela yini leswi humaka evokweni ra wena?
8  Vuhomboloki bya wena byi nga ha lwa ni munhu wo fana na wena,Ni ku lulama ka wena ku nga va ku lwa ni munhu wa la misaveni.
9  Va hambeta va kombela mpfuno hikwalaho ka mintshikilelo yo tala;Va hambeta va kombela mpfuno hikwalaho ka voko ra lavakulu.
10  Kambe a nga kona la vuleke a ku, ‘Xi kwihi Xikwembu, Muendli wa mina Lonkulu,Lexi twarisaka miloti nivusiku?’
11  Hi xona lexi hi dyondzisaka ku tlula swiharhi swa misava,Naswona xi hi endlaka hi tlhariha ku tlula ni swivumbiwa leswi hahaka swa matilo.
12  Va tshama va huwelela kwalaho, kambe a xi hlamuli,Hikwalaho ka ku tinyungubyisa ka lavo biha.
13  I swilo ntsena leswi nga riki ntiyiso leswi Xikwembu xi nga swi twiki,Lowa Matimba Hinkwawo a nga swi voni.
14  Ku ta endleka yini loko u ku, a wu xi voni!Nandzu wu le mahlweni ka xona, xisweswo u fanele u xi rindza hi mahlongati.
15  Leswi ku hlundzuka ka xona ku nga tisangiki vuavanyisi sweswi,A xi vanga na mhaka ni vuphukuphuku bya wena lebyikulu.
16  Yobo u wu ahlamisela swa hava nomu wakwe;U vula marito yo tala handle ka vutivi.”
18  Bilidadi lowa Muxuha a ya emahlweni a hlamula a ku:
2  “Xana mi ta miyela rini?Mi fanele mi twisisa, leswaku endzhaku hi ta vulavula.
3  Hikwalaho ka yini hi vuriwa swiharhiNaswona hi languteka hi nga basanga ematihlweni ya n’wina?
4  Xi handzulela moya-xiviri wakwe hi ku hlundzuka ka xona.Xana misava yi ta tshikiwa hikwalaho ka n’wina,Kumbe ribye ri susiwa endhawini ya rona?
5  Ni ku vonakala ka lavo homboloka ku ta timiwaNi nhlahle ya ndzilo wakwe a yi nge voningi.
6  Kunene ku vonakala ku ta hundzuka munyama entsongeni wakwe,Naswona rivoni rakwe ri ta timiwa ri ri eka wona.
7  Matimba ya milenge yakwe ma ta va matsongo.Ni kungu rakwe ri ta n’wi wisa.
8  Entiyisweni milenge yakwe yi ta n’wi yisa erikokeni,U ta famba ehenhla ka rikoka.
9  Xirimbana xi ta n’wi khoma exirhendzeni;A khomiwa hi ntlhamu.
10  Ntambhu leyi nga ta n’wi khoma yi fihleke emisaveni,Ni xirimbana lexi nga ta n’wi phasa xi le ndleleni yakwe.
11  Kunene ku chava ka xitshuketa ku n’wi pfuxa a tshukile,Entiyisweni ka n’wi landzelela emilengeni yakwe.
12  Matimba yakwe ma hela,Naswona khombo ri tshama ri lunghekele ku n’wi endla a khwita.
13  Ri ta dya swiphemu swa nhlonge yakwe;Mativula ya rifu ma ta dya swirho swakwe.
14  Ntshembo wakwe wu ta susiwa entsongeni wakweWu n’wi yisa ehosini leyi chavisaka.
15  Entsongeni wakwe ku ta tshama nchumu lowu nga riki wa yena;Xivavula xi ta haxiwa ehenhla ka vutshamo bya yena.
16  Timitsu takwe ti ta oma ti ri endzeni ka misava,Naswona ehenhla, rhavi rakwe ri ta vuna.
17  Kunene a ku nge he vulavuriwi ha yena emisaveni,Naswona a nge vi na vito exitarateni.
18  Va ta n’wi susumeta a suka eku vonakaleni a ya emunyameni,Va ta n’wi hlongola etikweni leri noneke.
19  A nge vi na vana kumbe rixaka exikarhi ka vanhu va ka vona,Naswona a nga kona la nga ta pona endhawini yakwe ya vuluveri.
20  Entiyisweni vanhu va le Vupela-dyambu va ta languta hi ku hlamala esikwini rakwe,Kunene ni vanhu va le Vuxeni va ta rhurhumela.
21  Leyi i tabernakela ya la endlaka leswi hoxeke,Leyi i ndhawu ya loyi a nga xi tivangiki Xikwembu.”
17  “Moya wa mina wu tshoviwile, masiku ya mina ma timiwile;Xa mina i sirha.
2  Kunene ndza vungunyiwa,Tihlo ra mina ri tshama exikarhi ka mahanyelo ya vona ya ku xandzuka.
3  Ndzi kombela u ndzi vekela xitiyisekiso xa wena.I mani un’wana la nga kona, loyi hi nga ta qhavulana hi endla xitiyisekiso?
4  Hikuva u pfale mbilu ya vona leswaku yi nga vi na vutlhari.Hi swona leswi endlaka leswaku u nga va tlakusi.
5  A nga ha byela vanakulobye leswaku va teka swiavelo swa vona,Kambe mahlo ya vana vakwe a ma nge voni.
6  Naswona u ndzi rhumerile leswaku ndzi va xihlekulo eka vanhu,Leswaku ndzi va munhu la nga tshwuteleriwaka xikandza.
7  Naswona tihlo ra mina ra tsana hikwalaho ko dyiwa hi mbitsiNaswona swirho swa mina hinkwaswo swi fana ni ndzhuti.
8  Vanhu vo lulama va languta swilo leswi hi ku hlamala,Ni la pfumalaka nandzu wa tsaka hikwalaho ka mugwinehi.
9  Lowo lulama u tshama a khomelele swi tiya endleleni yakwe,Naswona la nga ni mavoko yo basa u ya emahlweni a va ni ntamu.
10  Hambiswiritano, hinkwenu yanani emahlweni. Hikwalaho ndzi kombela mi ta,Hikuva a ndzi n’wi kumi wo tlhariha exikarhi ka n’wina.
11  Masiku ya mina ma hundzile, makungu ya mina ma onhakile,Ni ku navela ka mbilu ya mina.
12  Vusiku va byi endla nhlikanhi:‘Ku vonakala ku le kusuhi hikwalaho ka munyama.’
13  Loko ndzi tshama ndzi rindzile, yindlu ya mina i Sheol;A ndzi ta va ndzi andlale xilawu xa mina emunyameni.
14  A ndzi ta huwelela mugodi ndzi ku, ‘U tatana!’Eka xivungu ndzi ku, ‘U manana ni makwerhu wa xisati!’
15  Kutani, wu kwihi ntshembo wanga?Ni ntshembo wanga—i mani a wu vonaka?
16  Va ta rhelela eswigogweni swa Sheol,Loko hina hinkwerhu, hi ya entshurini.”
9  Yobo a ya emahlweni a hlamula a ku:
2  “Entiyisweni ndza swi tiva leswaku swi tano.Kambe, xana munhu wa nyama a nga va la lulameke hi ndlela yihi emahlweni ka Xikwembu?
3  Loko a tsakisiwa hi ku kanetana na xona,A nge xi hlamuli ni kan’we loko xo n’wi vutisa ka 1 000.
4  Xi ni mbilu yo tlhariha naswona xi ni matimba lamakulu.I mani la nga tinonon’hwisaka eka xona kutani a huma a nga vavisekanga?
5  Xi susa tintshava, lerova vanhu va nga tivi nchumu ha tona,Xona lexi ti hluleke hi ku hlundzuka ka xona.
6  Xi tsekatsekisa misava yi suka endhawini ya yona,Lerova tiphuphu ta yona ti rhurhumela.
7  Xi byela dyambu leswaku ri nga voningi,Naswona xi sirhelela tinyeleti hi xilemo,
8  Xi tshambuluta matilo hi xoxeXi famba ehenhla ka magandlati lama tlakukeke ya lwandle;
9  Xi endla nhlengeleto wa tinyeleti wa Axi, nhlengeleto wa tinyeleti wa Kesili,Ni nhlengeleto wa tinyeleti wa Kima ni makamara ya le mpfungwe eDzongeni;
10  Xi endla swilo leswikulu leswi nga lavisisekiki,Ni swilo swo hlamarisa leswi nga hlayekiki.
11  Waswivo! Xi hundza hi le ka mina naswona a ndzi xi voni,Xa famba xi ya emahlweni kambe a ndzi xi xiyi.
12  Waswivo! Xa wutla. I mani la nga xi sivelaka?I mani la nga vulaka eka xona a ku, ‘U endla yini?’
13  Xikwembu a xi nge ku tlherisi ku hlundzuka ka xona;Vanhu lava pfunaka muhlaseri va fanele va xi nkhinsamela.
14  Swi tano ngopfu loko mina ndzi xi hlamula!Ndzi ta hlawula marito ya mina loko ndzi vulavula na xona,
15  A ndzi nge xi hlamuli, hambiloko a ndzi lulamile hakunene.Ndzi ta kombela tintswalo eka loyi a ndzi mangalelaka ehubyeni.
16  Loko ndzi xi vitana, xana xi ta ndzi hlamula?A ndzi kholwi leswaku xi ta ri yingisa rito ra mina;
17  Xona lexi ndzi pfotlosaka hi xidzedzeKunene xi endlaka timbanga ta mina ti tala ku nga ri na xivangelo.
18  A xi nge endli leswaku ndzi hefemula moya lowuntshwa,Hikuva xi tshamela ku ndzi dyisa swilo leswi bavaka.
19  Hi xona lexi nga ni matimba lamakulu;Loko ku ri ni munhu la nga ni matimba emhakeni ya vululami, Onge ndzi nga vitaneriwa ehubyeni!
20  Loko a ndzi lulamile, nomu wa mina a wu ta ndzi vula lowo biha;Loko a ndzi pfumala xisandzu, a wu ta ndzi vula lowo homboloka.
21  Loko a ndzi pfumala xisandzu, a ndzi nga ta wu tiva moya-xiviri wa mina;A ndzi ta lan’wa vutomi bya mina.
22  Ku ni xilo xin’we. Hikwalaho ndza vula leswaku,‘La pfumalaka xisandzu, ni lowo homboloka, xa va herisa.’
23  Loko mikhukhulo yi vanga mafu ya xitshuketa,Xi ta vungunya gome ra la pfumalaka nandzu.
24  Misava yi vekiwe evokweni ra lowo homboloka;Xi funengeta xikandza xa vaavanyisi va yona.Loko swi nga ri tano, i mani munhu wa kona?
25  Ni masiku ya mina ma tsutsume swinene ku tlula mutsutsumi;Ma balekile, kunene a ma nge swi voni leswinene.
26  Ma fambe ku fana ni mabyatso ya tinhlanga,Ku fana ni gama leri hahaka ri ya hala ni hala ri lava nchumu lowu ri nga wu dyaka.
27  Loko ndzi te, ‘Ndzi rivala mhaka leyi ndzi karhataka,Ndzi hundzula nghohe ya mina kutani ndzi tsaka,’
28  A ndzi chava switlhavi swa mina hinkwaswo;Ndza swi tiva leswaku a wu nge ndzi vuli la pfumalaka nandzu.
29  Mina hi ndzexe ndzi ta va lowo homboloka.Hikwalaho ka yini ndzi tirha hi matimba kambe ndzi tirhela swa hava?
30  Kunene loko ndzi tihlantswa hi mati ya gamboko,Kunene ndzi hlamba mavoko ya mina hi potaxi,
31  Kutani u ta ndzi hoxa emugodini,Kunene tinguvu ta mina ti ta ndzi nyenya.
32  Hikuva xona a hi munhu ku fana na mina lerova ndzi nga xi hlamula,Leswaku hi nghena swin’we ehubyeni.
33  A nga kona munhu la nga endlaka xiboho exikarhi ka hina,Leswaku a ta tlhandleka voko rakwe ehenhla ka hina.
34  A xi suse nhonga ya xona ehenhla ka mina,Naswona ku chavisa ka xona, ku nga ndzi chavisi.
35  Inge ndzi vulavula ndzi nga xi chavi,Hikuva a ndzi munhu wo tano.
28  “Hakunene yi kona ndhawu leyi silivhere yi kumekaka eka yonaNi ndhawu leyi va tengisaka nsuku eka yona;
2  Nsimbi yi tekiwa entshurini wuneneNaswona koporo yi chuluriwa yi huma eribyeni.
3  Xi veke makumu ya munyama;Xi lavisisa ku fika emukumu hinkwawoXi lavisisa ribye eku dzwihaleni ni le ndzhutini lowukulu.
4  Xi cele khele ekule ni laha vanhu va luveleke kona,Etindhawini leti rivariweke, leti nga ekule ni milenge;Vanhu van’wana va nyama va hojomerile, va ncikinya.
5  Loko ku ri misava, swakudya swi huma eka yona;Kambe endzeni ka yona, yi tlhengusiwile ku fana niloko yi tlhengusiwe hi ndzilo.
6  Maribye ya yona i ndhawu ya safiri,Naswona yi ni swiphemu swa nsuku.
7  Ndlela—leyi ku nga riki na nyenyana leyi dyaka nyama, leyi yi yi voneke,Hambi ku ri tihlo ra mangatlu a ri yi vonanga.
8  Swivandzana leswikulu a swi yi kandziyelanga yi gandleka;Xinghalana a xi kandziyanga ehenhla ka yona.
9  Xikwembu xi tshambulutele voko ra xona ehenhla ka ribye ro tiya;Xi wise tintshava ku suka etimitswini ta tona;
10  Emaribyeni u endle misele leyi teleke hi mati,Tihlo ra xona ri vone swilo swa risima hinkwaswo.
11  Tindhawu leti milambu yi pfelelaka eka tona xi ti endle madamu,Xilo lexi tumbetiweke xi xi humesela eku vonakaleni.
12  Kambe vutlhari—byi nga kumeka kwihi,Sweswi yi kwihi ndhawu ya ku twisisa?
13  Munhu wa nyama a nga wu tivi nxavo lowu swi xavisiwaka ha wona,Naswona a wu kumeki etikweni ra lava hanyaka.
14  Xidziva xa mati xi te,‘A ndzi na kona!’Ni lwandle ri te, ‘A ndzi na kona!’
15  A byi nge cincisiwi hi nsukuNi silivhere a yi nge pimiwi leswaku yi byi xava.
16  Byi nga ka byi nga hakeriwi hi nsuku wa Ofiri,Hi ribye ra onikisi leri pfumalekaka ni safiri.
17  Nsuku ni nghilazi a swi nge fanisiwi na byona,Ni xibya xin’wana ni xin’wana xa nsuku a xi cincisaniwi na byona.
18  Korala ni kristala ya ribye a swi nge vuriwi,Kambe nkwama lowu teleke hi vutlhari wu durha ku tlula lowu teleke hi tiperela.
19  Topazi ya Kuxi a yi nge pimanisiwi na byona;A byi nge hakeriwi ni hi nsuku lowu tengeke.
20  Kambe vutlhari—byi huma kwihi,Sweswi yi kwihi ndhawu ya ku twisisa?
21  Byi fihliwile ni le matihlweni ya lava hanyaka hinkwavo,Byi tumbeteriwe ni swivumbiwa leswi hahaka swa matilo.
22  Ndzoviso ni rifu swi te,‘Hi twe xiviko xa byona hi tindleve ta hina.’
23  Xikwembu hi xona xi twisiseke tindlela ta byona,Xona xi tive ndhawu ya byona,
24  Hikuva xona xi languta makumu hinkwawo ya misava;Xi vona ehansi ka matilo hinkwawo,
25  Leswaku xi pima ntiko wa mheho,Kasi xi pime mati hi xipimo;
26  Loko xi vekela mpfula xileriso,Ni ndlela ya papa ra ku dzindza,
27  Hi kona xi vonaka vutlhari kutani xi sungula ku byi twarisa;Xi byi lunghiselerile ni ku byi lavisisa.
28  Kutani xi ya emahlweni xi byela munhu xi ku,‘Waswivo! Ku chava Yehovha—sweswo i vutlhari,Naswona ku fularhela vubihi i ku twisisa.’”
27  Yobo a ya emahlweni a vula marito yakwe ya vutlhari nakambe, a ku:
2  “Leswi Xikwembu xi hanyaka, i mani la suseke vuavanyisi bya mina,Leswi Lowa Matimba Hinkwawo a hanyaka, i mani la endleke leswaku moya-xiviri wa mina wu twa ku vava,
3  Loko ku hefemula ka mina ka ha helerile endzeni ka mina,Naswona moya wa Xikwembu wa ha ri etinhompfini ta mina,
4  Nomu wa mina a wu nge vulavuli leswi nga lulamangikiNaswona ririmi ra mina a ri nge gunguli hi vuxisi!
5  A ndzi nge pfuki ndzi mi vule lava lulameke!Ndzi nga ka ndzi nga tshiki vutshembeki bya mina kukondza ndzi timeka!
6  Ndzi ta khomelela vululami bya mina, ndzi nga ka ndzi nga byi tshiki byi famba;Mbilu ya mina yi nga ka yi nga ndzi tlhontlhi emasikwini hinkwawo ya mina.
7  Nala wa mina a a ve munhu wo homboloka hi tindlela hinkwato,La ndzi pfukelaka a a ve muendli wa leswi hoxeke hakunene.
8  Hikuva hi wihi ntshembo wa mugwinehi loko xo tshuka xi n’wi dlaya,Loko Xikwembu xo tshuka xi teka moya-xiviri wakwe?
9  Xana Xikwembu xi ta twa xirilo xakweLoko maxangu mo tshuka ma n’wi wela?
10  Kumbe, xana a nga kuma ntsako lowu heleleke eka Lowa Matimba Hinkwawo?Xana a nga vitana Xikwembu minkarhi hinkwayo?
11  Ndzi ta mi letela hi voko ra Xikwembu;Leswi swi nga ni Lowa Matimba Hinkwawo a ndzi nge swi fihli.
12  Waswivo! N’wina hinkwenu mi vone swivono;Xisweswo, hikwalaho ka yini mi tikomba mi nga ri nchumu hi ku helela?
13  Lexi i xiavelo xa munhu wo homboloka lexi humaka eka Xikwembu;Naswona ndzhaka ya vaxanisi va ta yi amukela yi huma eka Lowa Matimba Hinkwawo.
14  Loko vana vakwe va tala, va ta va va talele banga;Vatukulu vakwe a va nge vi na swakudya leswi ringaneke.
15  Lava poneke vakwe va ta lahliwa hi nkarhi wa ntungu lowu dlayaka,Ni tinoni ta vona a ti nge rili.
16  Loko o hlengeleta silivhere ku fana ni misava,Naswona a lunghiselela tinguvu ku fana niloko a lunghiselela vumba,
17  U ta lunghiselela, kambe lowo lulama hi yena la nga ta tiambexa tona,Ni la pfumalaka nandzu hi yena la nga ta pambuleriwa silivhere.
18  U ake yindlu yakwe ku fana ni nsumba yinene,Ku fana ni ntsonga lowu endliweke hi murindzi.
19  U ta etlela a fuwile, kambe a ku nge hlengeletiwi nchumu;U ta pfula mahlo yakwe, kambe a ku nge vi na nchumu.
20  Ku chava ka xitshuketa ku ta n’wi fikela kukota mati;Kunene mheho yi ta n’wi yiva nivusiku.
21  Mheho ya le vuxeni yi ta n’wi rhwala a famba,Yi ta n’wi susa yi n’wi yisa ekule ni ndhawu yakwe.
22  Yi ta tilahlela eka yena yi nga ri na ntsetselelo;Kunene u ta ringeta ku balekela matimba ya yona.
23  Munhu u ta n’wi phokotelela mavokoU ta n’wi bela noti a ri endhawini yakwe.
7  “Xana a wu kona ntirho wa nsindziso eka munhu wa nyama emisaveni,Xana masiku yakwe a ma fani ni masiku ya mutirhi la thoriweke?
2  U hefemulela ehenhla a ri karhi a lava ndzhuti ku fana ni hlonga,Naswona u rindzela hakelo yakwe ku fana ni mutirhi la thoriweke.
3  Xisweswo ndzi averiwe tin’hweti ta ku rhendzeleka ka n’weti leti nga pfuniki nchumu,Nivusiku bya ku karhateka byi vekeriwe mina.
4  Loko ndzi etlele ndzi tlhele ndzi ku, ‘Xana ndzi ta pfuka rini?’Naswona loko vusiku byi fika, ndzi fikeriwe hi nkelunkelu kukondza ku fika ku vonakala ka nimixo.
5  Nyama ya mina yi ambale swivungu ni magavadi ya misava;Nhlonge ya mina yi omile naswona ya handzukela.
6  Masiku ya mina ma tsutsume swinene ku tlula xiluko xa muluki,Naswona ma hela ku nga ri na ntshembo nikatsongo.
7  Tsundzuka leswaku vutomi bya mina i mheho;Nileswaku tihlo ra mina a ri nge he tlheli ri swi vona leswinene.
8  Tihlo ra loyi a ndzi vonaka a ri nge he ndzi voni;Mahlo ya wena ma ta va ehenhla ka mina, kambe ndzi ta va ndzi nga ri kona.
9  Kunene papa ra hela ri famba;Xisweswo loyi a rhelelaka eSheol a nge vuyi.
10  A nge he vuyeli endlwini yakwe,Ni ndhawu yakwe a yi nge he vi na mhaka na yena.
11  Na mina, a ndzi nge wu pfali nomu.Ndzi ta vulavula ndzi ri ni gome emoyeni;Ndzi ta karhateka hikwalaho ka mbitsi wa moya-xiviri wa mina!
12  Xana mina ndzi lwandle kumbe ndzi xivandzana xa le lwandle,Lerova u nga ndzi vekela murindzi?
13  Loko ndzi ku, ‘Mubedo wa mina wu ta ndzi chavelela,Sangu ra mina ri ta ndzi pfuna ku rhwala leswi swi ndzi karhataka,’
14  U ndzi chavise ni hi milorho,Naswona u ndzi khindlimuxa hi swivono ndzi chava,
15  Lerova moya-xiviri wa mina wu hlawula ku va ni xihluku,Wu hlawula rifu ematshan’weni ya marhambu ya mina.
16  Ndzi byi bakanyile; a ndzi nge he tlheli ndzi hanya hilaha ku nga heriki.Ndzi tshike, hikuva masiku ya mina i moya ntsena.
17  Xana munhu wa nyama wo va yini lerova u nga n’wi hlayisa a kula,Leswaku u veka mbilu ya wena eka yena,
18  Lerova u nga nyikela nyingiso eka yena mixo wun’wana ni wun’wana,Leswaku nkarhi wun’wana ni wun’wana u n’wi ringa?
19  Hikwalaho ka yini u nga tshiki ku ndzi honolela,Kumbe u ndzi tshika ndzi ri ndzexe ku fikela loko ndzi mita marhi ya mina?
20  Loko ndzi dyohile, i yini leswi ndzi nga swi endlaka ku lwa na wena, wena la Langutaka vanhu?Hikwalaho ka yini u ndzi hlasela, leswaku ndzi va mpingu eka wena?
21  Hikwalaho ka yini u nga ndzi rivaleli xihoxo xa minaNaswona u honisa xidyoho xa mina?Hikuva sweswi ndzi ta etlela entshurini;Kunene u ta ndzi lava, kambe ndzi ta va ndzi nga ha ri kona.”
34  Elihu a ya emahlweni a hlamula a ku:
2  “Yingisani marito ya mina, n’wina lavo tlhariha;Na n’wina mi tivaka, ndzi yingiseni.
3  Hikuva ndleve yi ringa marito,Hilaha malaka ma nantswaka hakona loko ku dyiwa.
4  A hi tihlawuleleni vuavanyisi;Hina vini hi tiva leswinene.
5  Hikuva Yobo u te, ‘Kunene ndzi lulamile,Kambe Xikwembu xi soholote vuavanyisi bya mina.
6  Xana ndzi hembela vuavanyisi bya mina?Mbanga ya mina a yi tshunguleki hambileswi ndzi nga wu tlulangiki nawu.’
7  Xana i mani wanuna la tiyeke emirini la fanaka na Yobo,La nwaka ku hlekula ku fana niloko a nwa mati?
8  Kunene u le ndleleni yo endla vunakulobye ni vanhu lava hanyaka hi swo bihaNi ku famba ni vanhu vo homboloka.
9  Hikuva u te, ‘Munhu la tiyeke emirini a nga vuyeriwiHi ku tsakela Xikwembu.’
10  Hikwalaho, n’wina vanhu va mbilu leyi nga ni ku twisisa, ndzi yingiseni.A swi ve ekule swinene ni Xikwembu xa ntiyiso leswaku xi endla hilaha ku hombolokeke,Ni Lowa Matimba Hinkwawo ku endla hilaha ku nga lulamangiki!
11  Hikuva xi ta hakela munhu wa la misaveni hi ku ya hilaha a endlaka hakona,Naswona xi ta khoma munhu hi ku ya hi ndlela yakwe.
12  Ina, entiyisweni Xikwembu a xi endli hilaha ku hombolokeke,Ni Lowa Matimba Hinkwawo a nga byi soholoti vuavanyisi.
13  I mani la n’wi nyikeke misava,I mani la n’wi nyikeke tiko ro nona, hinkwaro ka rona?
14  Loko a veka mbilu yakwe eka munhu wo karhi,Loko moya wa yoloye ni ku hefemula a swi hlengeleta eka yena,
15  Nyama hinkwayo yi ta timeka swin’we,Naswona munhu wa la misaveni u ta vuyela entshurini wunene.
16  Kutani loko u ri ni ku twisisa, yingisa leswi;Yingisa mpfumawulo wa marito ya mina.
17  Xana la vengaka vululami a nga lawula kunene,Niloko la nga ni matimba a lulamile, xana u nga n’wi vula la hombolokeke?
18  Xana munhu a nga byela hosi a ku, ‘A wu pfuni nchumu’?Eka lowa xiyimo xa le henhla a ku, ‘U hombolokile’?
19  U kona La nga kombisangiki xihlawuhlawu eka tihosanaNaswona a nga n’wi khathalelanga wa xiyimo xa le henhla ku tlula xisiwana,Hikuva hinkwavo ka vona i ntirho wa mavoko yakwe.
20  Va fa hi nkarhinyana, hambi ku ri exikarhi ka vusiku;Vanhu va tsekatseka kutani va hundza,Lava matimba a va susiwi hi voko ra munhu.
21  Hikuva mahlo yakwe ma le henhla ka tindlela ta munhu,Naswona u vona mikondzo yakwe hinkwayo.
22  Munyama ni ndzhuti lowukulu a swi konaLeswaku lava va hanyaka hi swo biha va tumbela kona.
23  Hikuva a nga vekeli munhu nkarhiWa ku va Xikwembu xi n’wi avanyisa.
24  U tshova lava matimba handle ko va kambisisa,Naswona u veka van’wana ematshan’weni ya vona.
25  Hikwalaho u tiva mintirho ya vona,Naswona wa va hlula nivusiku, kutani va pfotloseka.
26  U va makala ku fana ni lavo homboloka,Endhawini ya vahlaleri;
27  Hikwalaho ka leswi va hambukeke eku n’wi landzeleni,Naswona a va yi xiyisisanga ni yin’we ya tindlela ta yena,
28  Leswaku va tisa xirilo xa xisiwana eka yena;Kutani u yingisa xirilo xa lava xanisekaka.
29  Loko yena a miyela, kutani i mani la nga gwevaka?Loko a tumbeta xikandza xakwe, i mani la nga n’wi vonaka,Ku nga khathariseki leswaku i tiko kumbe i munhu, xana swa fana?
30  Leswaku munhu la nga mugwinehi a nga fumi,Kumbe ku va ni mintlhamu evanhwini.
31  Xana u kona entiyisweni la nga byelaka Xikwembu a ku,‘Ndzi swi byarhile, hambileswi ndzi nga endliki hi vuhunguki;
32  Hambileswi ndzi nga voniki nchumu, ndzi letele;Loko ndzi endle nchumu lowu nga lulamangiki,A ndzi nge he wu endli nakambe’?
33  Xana xi nga endla leswinene eka wona hi ku ya hi wena, hikuva u ala ku avanyisiwa,Hikuva hi wena u hlawulaka, a hi mina?Ni leswi u swi tivaka kahle, swi vule.2
34  Vanhu va mbilu leyi nga ni ku twisisa va ta ku eka mina—Hambi ku ri munhu wo tlhariha la tiyeke emirini la ndzi yingisaka,
35  ‘Yobo u vulavula a nga ri na vutivi,Naswona marito yakwe ma kombisa leswaku a nga na ku twisisa.’
36  Tatana, pfumelela Yobo a ringiwa a kondza a nga ha swi kotiHikwalaho ka ndlela leyi a hlamulaka vanhu vo biha ha yona.
37  Hikuva u dyoha a tlhela a tlula nawu;U phokotela mavoko exikarhi ka hina kutani a engetela marito yakwe yo sandza Xikwembu xa ntiyiso!”
37  “Hakunene mbilu ya mina ya rhurhumela hi leswi,Naswona ya tlula yi suka endhawini ya yona.
2  Yingisisani ku pfuma ka rito ra xona,Ni ku bonga loku humaka enon’wini wa xona.
3  Xi ku ntshunxela ehansi ka matilo hinkwawo,Ni rihati ra xona ri fika emakumu ya misava.
4  Endzhaku ka rona ku twala mpfumawulo;Xi dzindza hi mpfumawulo wa ku tlakuka ka xona,Naswona a xi swi yimisi loko rito ra xona ri twiwa.
5  Xikwembu xi dzindza hi rito ra xona hi ndlela leyi hlamarisaka,Xi endla swilo leswikulu leswi hi nga ta ka hi nga swi tivi.
6  Hikuva xi byela gamboko xi ku, ‘Wela emisaveni,’Ni maboboma ya mpfula, ni maboboma ya timpfula ta xona ta matimba.
7  Xi veka xilemo evokweni ra munhu un’wana ni un’wana wa la misaveniLeswaku munhu un’wana ni un’wana wa nyama a ta tiva ntirho wakwe.
8  Ni xivandzana xa tumbelela,Xi tshama etindhawini ta xona leti tumbeleke.
9  Mheho yi huma ekamareni ra le mpfungweMheho yo titimela yi huma en’walungwini.
10  Loko Xikwembu xi hefemula ku huma ayisiNaswona vuanamo bya mati bya gwitsila.
11  Ina, xi veka nkahelo epapeni,Ku vonakala ka xona ku hangalasa mapapa,
12  Ma hundzulukela kun’wana ni kun’wana laha ma kongomisiwaka konaNkarhi wun’wana ni wun’wana loko xi ma lerisa ehenhla ka xikandza xa tiko leri noneke.
13  Ma nga ha va nxupulo kumbe ma katekisa tiko ra xonaKumbe ma va musa wa rirhandzu.
14  Wena Yobo, yingisa swilo leswi;Yima u tiyile, u rhiya ndleve u yingisa mintirho leyi hlamarisaka ya Xikwembu.
15  Xana wa swi tiva leswaku Xikwembu xi swi veke rini,Niloko xi endla leswaku ku vonakala ka papa ra xona ku vangama?
16  Xana wa swi tiva leswaku papa ri hayekiwe njhani empfhukeni,Mintirho yo hlamarisa ya Loyi a nga ni vutivi lebyi hetisekeke?
17  Ndlela leyi tinguvu ta wena ti hisaka ha yonaLoko misava yi rhula ku suka edzongeni?
18  Xana u nga andlala xibakabaka swin’we na xonaXi nonon’hwa ku fana ni xivoni lexi endliweke hi ku n’okisiwa?
19  Hi byele leswi hi nga ta swi vula eka xona;Hikwalaho ka munyama a hi nge vuli marito.
20  Xana xi fanele xi byeriwa leswi ndzi nga ta swi vula?Kumbe xi lo byeriwa hi munhu un’wana leswaku xi swi tiva?
21  Sweswi a va ku voni ku vonakala hakunene;Ka vangama exibakabakeni,Loko mheho yi hundzile naswona yi xi basisile.
22  Ku vangama ka nsuku ku huma en’walungwini.Xindzhuti lexi chavisaka xi le henhla ka Xikwembu.
23  Loko ku ri Lowa Matimba Hinkwawo, a hi n’wi twisisi;U tlakukile hi matimba,Vululami ni ku tshembeka ko tala a nga ku languteli ehansi.
24  Hikokwalaho vanhu a va n’wi chave.A nga na mhaka na vona lava tlhariheke embilwini ya vona.”
23  Yobo a ya emahlweni a hlamula a ku:
2  “Ni namuntlha xiyimo lexi xi ndzi vilerisaka i ku xandzuka;Voko ra mina ra tika hikwalaho ka nhlomulo wa mina.
3  Mawaku loko a ndzi ku tivile lomu ndzi nga ta hlangana na xona kona!A ndzi ta ta endhawini ya xona ku ri hava lexi ndzi kavanyetaka.
4  A ndzi ta andlala mhaka leyi lavaka vululami emahlweni ka xona,Naswona nomu wa mina a ndzi ta wu tata hi tinhlamulo;
5  A ndzi ta tiva marito lawa xi ndzi hlamulaka ha wona,A ndzi ta ehleketisisa hileswi xi ndzi byelaka swona.
6  Xana xi nga kanetana na mina hi matimba lamakulu?Doo! Kunene xona xi ta ndzi yingisa.
7  Kunene kwalaho lowo lulama u ta lulamisa timhaka na xona,Naswona ndzi ta tshama ndzi ntshunxekile eka vuavanyisi bya mina hi masiku.
8  Waswivo! Ndzi ya evuxeni, kambe a xi kona;Ndza tlhela, kambe a ndzi xi lemuki;
9  Eximatsini laha xi tirhaka kona, kambe a ndzi xi voni;Xi hambukela exineneni, kambe a ndzi xi voni.
10  Hikuva xi yi tiva kahle ndlela leyi ndzi yi tekaka.Endzhaku ka loko xi ndzi ringile, ndzi ta huma ku fana ni nsuku.
11  Milenge ya mina yi landzelela tindlela ta xona;Ndlela ya xona ndzi yi hlayisile, a ndzi hambuki.
12  A ndzi suki exilerisweni xa nomu wa xona.Ndzi teka marito ya nomu wa xona ma ri ni ntikelo ku tlula leswi ndzi lerisiwaka swona.
13  Naswona xi ni mianakanyo yin’we, i mani la nga xi sivelaka?Ni moya-xiviri wa xona wa navela, xi ta swi endla.
14  Hikuva xi ta swi endla hi ku helela leswi ndzi lerisiwaka swona,Swilo swo fana ni leswi swi tele eka xona.
15  Hi swona leswi endlaka leswaku ndzi karhateka hikwalaho ka xona;Ndzi rhiya ndleve naswona ndza xi chava.
16  Xikwembu xi endle mbilu ya mina yi chava,Ni Lowa Matimba Hinkwawo u ndzi kavanyetile.
17  Hikuva a ndzi miyetiwanga hikwalaho ka munyama,Ni ku dzwihala a ku xi funengetanga xikandza xa mina.
42  Yobo a ya emahlweni a hlamula Yehovha a ku:
2  “Se ndza swi tiva leswaku wa swi kota ku endla swilo hinkwaswo,Naswona a yi kona mianakanyo leyi u nga yi fikeleriki.
3  ‘I mani loyi, la pfilunganyaka xitsundzuxo a nga ri na vutivi?’Hikokwalaho a ndzi vulavula, ndzi nga ri na ku twisisaSwilo leswi ndzi hlamarisaka, leswi ndzi nga swi tiviki.
4  ‘Ndzi kombela u ndzi yingisa, ndzi ta vulavula.Ndzi ta ku vutisa, wena u ndzi byela.’
5  Ndzi twe ha wena hi mahungundlela,Kambe sweswi tihlo ra mina ra ku vona.
6  Hikokwalaho ndzi tlhentlhela endzhaku,Ndza hundzuka entshurini ni le nkumeni.”
7  Kutani endzhaku ka loko Yehovha a vule marito lawa eka Yobo, Yehovha a ku eka Elifazi lowa Mutemani: “Vukarhi bya mina byi pfurhele wena ni vanakuloni vambirhi, hikuva n’wina a mi vulavulanga ntiyiso ha mina hilaha nandza wa mina Yobo a endleke hakona.
8  Sweswi titekeleni tinkunzi ta nkombo ni makhuna ya nkombo mi ya eka nandza wa mina Yobo, mi fanele mi tihumesela xitlhavelo xo hisiwa; kutani Yobo nandza wa mina u ta mi khongelela. Ndzi ta amukela xikandza xakwe ntsena leswaku ndzi nga mi endli vuphukuphuku lebyi nyumisaka, hikuva a mi vulavulanga ntiyiso ha mina, ku hambana ni nandza wa mina Yobo.”
9  Kutani Elifazi lowa Mutemani na Bilidadi lowa Muxuha na Sofara lowa Munamani va famba va ya endla hilaha Yehovha a va byeleke hakona; hiloko Yehovha a amukela xikandza xa Yobo.
10  Kutani Yehovha a herisa vukhumbi bya Yobo loko a khongelela vanakulobye, Yehovha a nyika Yobo hinkwaswo leswi a swi ri swa yena hilaha ku engetelekeke, swi andzisiwe kambirhi.
11  Kutani va hambeta va ta eka yena, vamakwavo hinkwavo ni vamakwavo va xisati hinkwavo ni hinkwavo lava a va n’wi tiva eku sunguleni, va dya xinkwa na yena endlwini yakwe ni ku n’wi tshandzisa ni ku n’wi chavelela eka makhombo hinkwawo lawa Yehovha a ma pfumeleleke leswaku ma n’wi wela; un’wana ni un’wana wa vona a n’wi nyika mali ni xingwavila xa nsuku.
12  Kutani Yehovha a katekisa makumu ya Yobo ku tlula masungulo yakwe, lerova a va ni tinyimpfu ta 14 000, ni tikamela ta 6 000 ni swipani swa tihomu swa 1 000 ni swipani swa timbhongolo ta mantswele swa 1 000.
13  A tlhela a va ni vana va majaha va nkombo ni va vanhwanyana vanharhu.
14  Kutani a thya lowo sungula vito ra Yemima ni vito ra lowa vumbirhi a ku i Kesiya ni vito ra lowa vunharhu a ku i Kereni-hapuku.
15  Naswona a va kona vavasati lava kumekeke va saseke ku fana ni vana va Yobo va vanhwanyana etikweni hinkwaro, tata wa vona a va nyika ndzhaka swin’we ni vamakwavo va xinuna.
16  Yobo a hambeta a hanya malembe ya 140 endzhaku ka leswi, a vona vana vakwe va majaha ni vatukulu vakwe va xinuna—switukulwana swa mune.
17  Hakatsongo-tsongo Yobo a fa, a dyuhele naswona a enerisekile hi masiku.
22  Elifazi lowa Mutemani a ya emahlweni a hlamula a ku:
2  “Xana munhu la tiyeke emirini a nga pfuna yini eka Xikwembu,Leswaku un’wana ni un’wana la nga ni ku twisisa a xi pfuna?
3  Xana Lowa Matimba Hinkwawo wa tsaka hileswi u lulameke,Kumbe wa vuyeriwa hileswi u endlaka tindlela ta wena ti pfumala xisandzu?
4  Xana a nga ku tshinya hikwalaho ka xichavo xa wena,Xana a nga ya na wena ehubyeni?
5  Xana vubihi bya wena a byi talanga ngopfu,Xana swidyoho a swi nge heli?
6  Hikuva u teka xitiyisekiso xa nandzu eka vamakwenu ku nga ri na xivangelo,U hluvula hambi ku ri tinguvu ta vanhu lava nga ambalangiki nchumu.
7  A wu va nyiki lava karhaleke mati yo nwa,Naswona lava nga ni ndlala a wu va nyiki xinkwa.
8  Tiko i ra munhu la nga ni ntamu,Naswona la khomiwaka hi xihlawuhlawu u tshama eka rona.
9  Tinoni u ti fambise ti nga khomanga nchumu,Ni mavoko ya vana lava nga riki na vatatana u ma pfotlosile.
10  Hi swona leswi endlaka leswaku swirimbana swa tinyenyana swi ku rhendzela,Ni ku karhateka ka xitshuketa ku ku chavisa;
11  Kumbe munyama, leswaku u nga voni,Ni mati yo tala ma ku funengeta.
12  Xana Xikwembu a hi xona ku tlakuka ka tilo?Naswona languta tinyeleti hinkwato, leswaku ti le henhla.
13  Kambe u te: ‘Kahle-kahle Xikwembu xi tiva yini?Xana xi nga avanyisa xi ri eku dzwihaleni lokukulu?
14  Mapapa i vutumbelo bya xona leswaku xi nga voni,Naswona xi famba-famba ebakweni ra le tilweni.’
15  Xana u ta tshama etindleleni ta khale swineneLeti vanhu vo biha va fambeke eka tona,
16  Vanhu lava wutliweke minkarhi ya vona yi nga si fika,Lava masungulo ya vona ma khukhuriweke ku fana niloko ma khukhuriwe hi nambu,
17  Lava byelaka Xikwembu xa ntiyiso va ku: ‘Hi fularhele!Xana Lowa Matimba Hinkwawo a nga hi endla yini?’
18  Kambe xona xi tate tindlu ta vona hi swilo leswinene;Ni xitsundzuxo xa lavo homboloka xi tshama xi ri ekule na mina.
19  Lavo lulama va ta swi vona kutani va tsaka,Ni la pfumalaka nandzu u ta va hlekula:
20  ‘Entiyisweni lava kanetanaka na wena va herisiwile;Naswona leswi swi va saleleke swi ta dyiwa hi ndzilo.’
21  Ndzi kombela leswaku u n’wi tolovela, kutani u hlayisa ku rhula;Kutani swilo leswinene swi ta ta eka wena.
22  Ndzi kombela leswaku u teka nawu enon’wini wakwe,U veka marito yakwe embilwini ya wena.
23  Loko u vuyela eka Lowa Matimba Hinkwawo, u ta akeka;Loko leswi nga lulamangiki u swi veka ekule ni ntsonga wa wena,
24  Loko ngwedi ya risima yi vekiwa entshuriniNi nsuku wa Ofiri eribyeni ra le nkoveni,
25  Kunene na yena Lowa Matimba Hinkwawo u ta va ngwedi ya wena ya risima,Ni silivhere yi ta va nchumu wo hlawuleka swinene eka wena.
26  Hi nkarhi wolowo u ta kuma ntsako lowu heleleke eka Lowa Matimba Hinkwawo,Naswona u ta tlakusela xikandza xa wena eka Xikwembu.
27  U ta kombela eka xona, xi ta ku twa;U ta hetisisa switshembiso swa wena leswi hlambanyiweke.
28  U ta boha nchumu wo karhi, naswona wu ta hetiseka;Kunene ku vonakala ku ta vangama etindleleni ta wena.
29  Hikuva u ta tsongahatiwa loko u vulavula hi ku titlakusa;Kambe xi ta ponisa la nga ni mahlo lama titsongahataka.
30  Xi ta ponisa munhu la nga riki na nandzu,Kunene u ta ponisiwa hikwalaho ka leswi mavoko ya wena ma baseke.”
38  Yehovha a hlamula Yobo a ri exidzedzeni, a ku:
2  “I mani loyi, la pfilunganyaka xitsundzuxoHi marito lama nga riki na vutivi?
3  Ndzi kombela u tikhama xisuti, ku fana ni munhu la tiyeke emirini,Ndzi ku vutisa, wena u ndzi byela.
4  A wu ri kwihi loko ndzi simeka misava?Ndzi byele, loko u ri ni ku twisisa.
5  I mani la vekeke mimpimo ya yona, loko u swi tiva,Kumbe, i mani la tshambuluteke ngoti ya ku pima ehenhla ka yona?
6  Xana tiphuphu ta yona ti dzimiwe eka yini,Kumbe, i mani la vekeke ribye ra yona ra le yinhleni,
7  Loko tinyeleti ta nimixo ti huwelela hi ntsako,Ni vana va Xikwembu hinkwavo va huwelela va dzunisa?
8  I mani la pfaleleke lwandle hi tinyangwa,Leri humeke onge hiloko ri huma embelekweni;
9  Loko ndzi veka papa ri va nguvu ya ronaNi ku dzwihala lokukulu ku va xitsondzelo xa rona,
10  Ndzi sungula ku veka xileriso xa mina ehenhla ka ronaNdzi veka swigogo ni tinyangwa,
11  Kutani ndzi ya emahlweni ndzi ku, ‘U fika laha, u nga hundzi;Naswona magandlati ya wena lamakulu ma helela laha’?
12  Xana u lerise mixo ku sukela emasikwini ya wena?Xana u endle leswaku vurhonga byi tiva ndhawu ya byona,
13  Leswaku byi fika emakumu ya misava,Leswaku lavo homboloka va humesiwa eka byona?
14  Bya tihundzula ku fana ni vumba ehansi ka mfungho,Swilo swi humelela onge hiloko swi ambarile.
15  Ku vonakala ka lavo homboloka ka susiwa eka vona,Ni voko leri tlakukeke ra tshoviwa.
16  Xana u tshame u fika eswihlobyeni swa lwandle,Kumbe u tshame u famba-famba u lavisisa xidziva?
17  Xana u tshame u fununguleriwa tinyangwa ta rifu,Kumbe, xana u nga ti vona tinyangwa ta ndzhuti lowukulu?
18  Xana u tshame u xiyisisa hi vutlharhi tindhawu to anama ta misava?Vula, loko u tshame u ti tiva hinkwato.
19  Sweswi yi kwihi ndlela leyi yaka laha ku nga ni ku vonakala?Loko ku ri munyama, sweswi yi kwihi ndhawu ya wona,
20  Leswaku u nga wu teka u wu yisa endzilakaneni wa wonaLeswaku u ta twisisa tindlela leti yaka endlwini ya wona?
21  Xana u swi tiva hileswi a wu velekiwile hi nkarhi wolowo,Ni hikwalaho ka leswi masiku ya wena ma nga tala?
22  Xana u tshame u nghena evuhlayiselweni bya gamboko,Kumbe, xana wa byi vona ni vuhlayiselo bya xihangu,
23  Leswi ndzi swi hlayiseleke nkarhi wa maxangu,Siku ra ku lwa ni ra nyimpi?
24  Kutani yi kwihi ndlela leyi ku vonakala ku tiavanyisaka ha yona,Ni mheho ya le vuxeni yi hungaka hinkwako-nkwako emisaveni?
25  I mani la avanyiseke mugerho wa ndhambiNi ndlela ya papa ra ku dzindza,
26  La nisaka mpfula endhawini leyi nga riki na munhu,Emananga laha ku nga riki na munhu,
27  Ku enerisa tindhawu leti hlaseriweke hi xidzedze ni tindhawu leti nga marhumbiNi ku mirisa byanyi leswaku byi kula?
28  Xana u kona tatana wa mpfula,Kumbe i mani la velekeke mberha?
29  Entiyisweni ayisi yi huma ekhwirini ra mani,Loko ku ri gwitsi ra tilo, i mani loyi entiyisweni a ri velekaka?
30  Mati ma tifihla onge hiloko ma fihliwe hi ribye,Ni vuandlalo bya xidziva xa mati byi ma vunga ndhawu yin’we.
31  Xana u nga ti tsimba ti tiya timpecana ta nhlengeleto wa tinyeleti wa Kima,Kumbe, xana u nga ntshunxa tintambhu ta nhlengeleto wa tinyeleti wa Kesili?
32  Xana u nga humesa nhlengeleto wa tinyeleti wa Mazaroti hi nkarhi wa wona lowu vekiweke?Loko ku ri nhlengeleto wa tinyeleti wa Axi etlhelo ka vana va wo-​na, xana u nga wu kongomisa?
33  Xana wa yi tiva milawu ya matilo,Kumbe, xana u nga veka vulawuri bya yona emisaveni?
34  Xana u nga tlakusa rito ra wena ri fika ni le papeni,Lerova mati yo tala ngopfu ma ku funengeta?
35  Xana u nga rhuma tindlati leswaku ti fambaKutani ti ku eka wena, ‘Hi hina lava!’?
36  I mani la vekeke vutlhari emapapeni,Kumbe, i mani la nyikeke xiendlakalo xa le xibakabakeni ku twisisa?
37  I mani loyi hi vutlhari a nga hlayaka mapapa hilaha ku pakanisaka,Kumbe makhuwana ya mati ya tilo—i mani la nga ma voyamisaka a ma chulula,
38  Loko ntshuri wu hlengeletana wu hundzuka vumba,Ni mabuwu ya misava ma namarhelana?
39  Xana u nga yi hlotela nghalaXana u nga swi xurhisa swinghalana loko swi ri ni ndlala,
40  Loko swi etlela endhawini leyi tumbeleke,Kumbe swi bvutamile, swi tumbelela?
41  I mani la lunghiselelaka wukuwuku swakudya swa ronaLoko mavondlo ya rona ma rilela Xikwembu ma lava mpfuno,Loko ma tsendzeleka hikuva ku nga ri na swakudya?
32  Kutani vavanuna lava vanharhu va tshika ku hlamula Yobo, hikuva a a lulamile ematihlweni yakwe.
2  Kambe ku hlundzuka ka Elihu n’wana Barakele lowa le Buzu, wa ndyangu wa Rhamu ku pfurha. Ku hlundzuka kakwe ku pfurhela Yobo hikwalaho ko vula leswaku moya-xiviri wakwe wu lulamile ematshan’weni ya Xikwembu.
3  Ku hlundzuka kakwe ku pfurhela ni vanakulobye vanharhu hikuva a va kumanga nhlamulo kambe va ye emahlweni va vula leswaku Xikwembu xi hombolokile.
4  Elihu a a yimele leswaku Yobo a vulavula ku sungula, hikuva a va ri vakulu eka yena.
5  Hakatsongo-tsongo Elihu a vona leswaku a ku nga ri na nhlamulo enon’wini wa vavanuna lava vanharhu, ku hlundzuka kakwe a ku ya ku hisa swinene.
6  Kutani Elihu n’wana wa Barakele lowa le Buzu a hlamula a ku: “Ndzi ntsongo hi masikuN’wina mi vakulu.Hi swona leswi endleke leswaku ndzi tlhentlha naswona ndzi chavaKu mi byela leswi ndzi swi tivaka.
7  Ndzi te, ‘Masiku hi wona ma faneleke ma vulavula,Naswona malembe lamanyingi hi wona ma faneleke ma endla vutlhari byi tiviwa.’
8  Hakunene i moya lowu nga eka vanhu va nyamaNi ku hefemula ka Lowa Matimba Hinkwawo loku va nyikaka ku twisisa.
9  A hi lava nga ni masiku yo tala lava va tlhariheke,Ni lava nga vakulu lava twisisaka vuavanyisi.
10  Hikwalaho ndzi te, ‘Ndzi yingiseni.Na mina ndzi ta vula leswi ndzi swi tivaka.’
11  Maswivo! Ndzi rindze marito ya n’wina,Ndzi hambeta ndzi yingisa mianakanyo ya n’wina,Ku fikela loko mi lavisisa marito lawa mi nga ta ma vula.
12  Ndzi yise nyingiso wa mina eka n’wina,Ndzi kuma leswaku a nga kona la tshinyaka Yobo,A nga kona eka n’wina la hlamulaka marito yakwe,
13  Leswaku mi nga vuli mi ku, ‘Hi kume vutlhari;I Xikwembu lexi n’wi hlongolaka, a hi vanhu.’
14  Leswi a nga longoloxangiki marito ku kanetana na mina,Kutani a ndzi nge n’wi anguli hi marito ya n’wina.
15  Va chavisiwile, a va ha hlamulanga;Marito ma sukile eka vona.
16  Naswona ndzi rindzile, kambe a va ha yanga emahlweni va vulavula;Va miyerile, a va ha hlamulanga.
17  Loko ku ri mina, ndzi ta hlamula xiphemu xa mina;Na mina ndzi ta vula leswi ndzi swi tivaka;
18  Hikuva ndzi taleriwe hi marito;Moya wu ndzi tshikilerile ekhwirini ra mina.
19  Waswivo! Khwiri ra mina ri fana ni vhinyo leyi nga pfuriwangiki;Ku fana ni magula ya dzovo lamantshwa, ri lava ku boxeka.
20  Inge ndzi vulavula leswaku ndzi ta ntshunxeka.Ndzi ta pfula nomu wa mina leswaku ndzi hlamula.
21  Ndzi kombela leswaku ndzi nga vi na xihlawuhlawu eka munhu;Ndzi nga tshuki ndzi thopa munhu wa la misaveni;
22  Kunene a ndzi swi tivi leswaku ndzi nga thopisa ku yini;Muendli wa mina u ta ndzi susa hi ku olova.
6  Yobo a ya emahlweni a hlamula a ku:
2  “Onge loko mbitsi wa mina hinkwawo a wu pimiwile,Hi nkarhi lowu fanaka maxangu ya mina a ma vekiwe exikalweni!
3  Hikuva sweswi swi tika ku tlula ni sava ra malwandle.Hi swona leswi endleke leswaku marito ya mina ma va mhaka leyi humeke endleleni.
4  Hikuva miseve ya Lowa Matimba Hinkwawo yi lwa na mina,Ku nga vuxungu lebyi moya wanga wu byi nwaka;Ndzi fikeriwa hi ku chava loku humaka eka Xikwembu.
5  Xana mangwa yi nga rila loko yi ri ni byanyi,Kumbe nkunzi yi nga bonga loko yi ri ni furu ya yona?
6  Xana swilo leswi phyamaka swi nga dyiwa swi nga ri na munyu,Kumbe, xana wu kona nantswo ematini ya mbhandzu wa maximalo?
7  Moya-xiviri wa mina wu ale ku khumba hinkwaswo.Swi fana ni vuvabyi eswakudyeni swa mina.
8  Onge xikombelo xa mina xi nga hetisekaXikwembu xi ndzi nyika ni ntshembo wa mina!
9  Onge Xikwembu xi nga ndzi pfotlosa,Onge xi nga tshambuluta voko ra xona xi ndzi dlaya!
10  Sweswo swi nga ha ndzi chavelela;Naswona ndzi ta khana hikwalaho ka ntirho wa mina wo tika,Hambileswi a nga ta va a nga ri na ntsetselelo, hikuva a ndzi ma fihlanga marito ya Mukwetsimi.
11  Xana matimba ya mina i yini, lerova ndzi nga tshama ndzi rindzile?Xana makumu ya mina hi wahi, lerova ndzi nga tshamela ku endla leswaku moya-xiviri wa mina wu ya emahlweni wu hanya?
12  Xana matimba ya mina i matimba ya maribye?Kumbe, xana nyama ya mina i ya koporo?
13  Xana a ndzi nge swi koti ku tipfuna,Ni ntirho lowu vuyerisaka wu yisiwe ekule na mina?
14  Loko ku ri munhu la nga kombisiki musa wa rirhandzu eka munhu-kulobye,Munhu yoloye a nge he n’wi chavi ni Lowa Matimba Hinkwawo.
15  Vamakwerhu va endle hi vuxengi ku fana ni xinambyana xa vuxika,Ku fana ni swinambyana swa vuxika leswi tshamelaka ku phya.
16  Va dzwiharile hikwalaho ka ayisi,Gamboko yi tifihla ehenhla ka vona.
17  Va pfumala mati hi nguva leyi faneleke, va miyetiwile;Loko ku hisa va oma endhawini ya vona.
18  Magondzo ya tindlela ta vona ma hambukisiwile;Va ya endhawini leyi nga riki na nchumu kutani va fa.
19  Mintlawa ya Thema yi langutile,Ntlawa wa Vasebiya lowu fambaka na vona wu va rindzile.
20  Entiyisweni va ni tingana hikuva a va ri ni ntshembo;Va fike endhawini leyi handle ko kavanyetiwa, kutani va khomiwa hi tingana.
21  Hikuva sweswi n’wina mi endliwe mi nga vi nchumu;Mi vona swilo swo chavisa, kutani ma chava.
22  Xana swi vangiwa hileswi ndzi nga te, ‘Ndzi nyikeni swo karhi,Kumbe, xana mi ndzi humesela nyiko hi ku ya hi matimba ya n’wina;
23  Mi ndzi ponisa evokweni ra xirha,Mi ndzi kutsula ni le vokweni ra vaxanisi’?
24  Ndzi leteleni, kutani mina ndzi ta miyela;Naswona endlani leswaku ndzi vona xihoxo lexi ndzi nga xi endla.
25  Marito ya vululami—a ma vavi!Kambe, xana ku tshinya ka n’wina ku pfuna yini?
26  Xana mi boha makungu ya ku xopaxopa marito,Loko marito ya loyi a nga ni gome ma va moya ntsena?
27  Ma ha ta ya emahlweni mi hoxa vuhlolotwana ku dyelela la nga riki na tatana,Mi xavisa vanakuloni!
28  Sweswi yanani emahlweni, nyikelani nyingiso eka mina,Mi vona loko ndzi ta hemba eswikandzeni swa n’wina.
29  Ndzi kombela mi vuya—lexi nga lulamangiki xi nga vi kona—Ina, vuyani—ku lulama ka mina ka ha ri kona.
30  Xana ku ni lexi nga lulamangiki eririmini ra mina,Kumbe, xana malaka ya mina a ma wa twi maxangu?
31  “Ndzi endle ntwanano ni mahlo ya mina.Xana ndzi nga n’wi langutisisa ku yini nhwana?
2  Naswona hi xihi xiphemu lexi humaka le henhla ka Xikwembu,Kumbe ndzhaka leyi humaka eka Lowa Matimba Hinkwawo la nga le henhla?
3  Xana a ri kona khombo eka la endlaka leswi hoxeke,Ni mhangu eka lava hanyaka hi leswo biha?
4  Xana xona a xi ti voni tindlela ta minaXi hlaya ni mikondzo ya mina hinkwayo?
5  Loko ndzi fambe ni vanhu lava nga riki na ntiyiso,Ni milenge ya mina yi anghwetlela evuxisini,
6  Xi ta ndzi kala eswikalweni leswi pakanisakaKutani Xikwembu xi ta tiva ku tshembeka ka mina.
7  Loko milenge ya mina yi hambuka endleleni,Kumbe mbilu ya mina yi fambe hi ku landza mahlo ya mina ntsena,Kumbe ku kayivela ko karhi ku namarhele xandla xa mina,
8  Ndzi ta byala mbewu, un’wana a dya,Ni vatukulu va mina a va tsuvuriwe.
9  Loko mbilu ya mina yi yengiwe hi wansati,Naswona ndzi tshama ndzi tumbelerile endleleni yo nghena ya nakulorhi,
10  Nsati wa mina a a silele nuna un’wana,Naswona vavanuna van’wana a va nkhinsame ehenhla ka yena.
11  Hikuva sweswo ku ta va ku ri ku tikhoma ko biha,Naswona xexo ku ta va ku ri xidyoho lexi lavaka nyingiso wa vululami.
12  Sweswo ku ta va ku ri ndzilo lowu nga ta dya wu lovisa,Naswona wu ta dya ntshovelo wa mina hinkwawo.
13  Loko ndzi tolovele ku ala ku avanyisiwa hi hlonga ra mina ra xinunaKumbe hi hlonga ra mina ra xisati loko va ri ni mhaka na mina enawini,
14  Xana ndzi nga endla yini loko Xikwembu xi ndzi pfukela?Loko xi lava nhlamuselo, xana ndzi ta xi hlamula ndzi ku yini?
15  Xana xona lexi xi ndzi endleke ekhwirini a hi xona xi n’wi endleke,Xana a hi xona xi hi lunghiseleleke embelekweni?
16  Loko swi vula leswaku a ndzi tolovele ku kavanyeta swisiwana entsakweni wa swona,Ni mahlo ya noni a ndzi ta ma endla ma nga ha voni,
17  Naswona a ndzi dya xiphemu xa mina ndzi ri ndzexe,Kasi n’wana la nga riki na tatana a a nga xi dyi
18  (Hikuva u kule na mina evuntshweni bya mina ku fana ni loko a kula na tatana,Hi mpfhuka ndzi huma ekhwirini ra manana a ndzi n’wi rhangela);
19  Loko ndzi tshamele ku vona munhu a lova hikwalaho ko pfumala nguvu,Kumbe xisiwana xi nga ri na nguvu;
20  Loko swisuti swakwe swi nga ndzi katekisanga,Naswona a nga tinyawuxanga eka voya lebyi tsemetiweke eka tinyimpfu ta mina;
21  Loko ndzi ndziwite voko ra mina eka loyi a nga riki na tatana,Loko ndzi vona xilaveko xa leswaku ndzi pfuniwa enyangweni,
22  Xiphanga xa katla ra mina a xi we ekatleni ra mina,Ni voko ra mina a ri tshoveke erhambyini ra rona.
23  Hikuva khombo leri humaka eka Xikwembu a ri ndzi chavisa,Naswona a ndzi nga ta xi yimela xindzhuti xa xona.
24  Loko ndzi veke nsuku leswaku wu va ntshembo wa mina,Kumbe ndzi byele nsuku ndzi ku, ‘U ntshembo wa mina!’
25  Loko ndzi tshame ndzi tsaka hikwalaho ka leswi swilo swa mina a swi tele,Ni hikwalaho ka leswi voko ra mina a ri kume swilo swo tala;
26  Loko ndzi tshame ndzi vona ku vonakala loko ku voninga,Kumbe n’weti wa risima wu famba,
27  Ni mbilu ya mina yi yengiwa exihundleniNi voko ra mina ri ntswontswa nomu wa mina,
28  Xexo na xona a ku ta va ku ri xidyoho lexi lavaka nyingiso wa vululami,Hikuva a ndzi ta va ndzi landzule Xikwembu xa ntiyiso lexi nga le henhla.
29  Loko a ndzi tsakisiwa hi ku herisiwa ka munhu la ndzi vengaka swinene,Kumbe ndzi tsakisiwa hileswi a kumiweke hi vubihi—
30  A ndzi ma pfumelelanga malaka ya mina leswaku ma dyohaHi ku kombela xihlambanyo lexi lwisanaka ni moya-xiviri wakwe.
31  Loko vanhu lava tshamaka entsongeni wa mina va nga vulanga va ku,‘I mani la nga humesaka munhu la nga xurhangiki hi swakudya swakwe?’—
32  A nga kona muluveri la nga tshamaka vusiku hinkwabyo ehandle;Ndzi tshama ndzi pfulele mufambi tinyangwa ta mina.
33  Loko ndzi funengeta ku tlula ka mina nawu ku fana ni munhu wa la misaveniHi ku fihla xidyoho xa mina exikhwameni xa hembe ra mina—
34  Hikuva ndzi ta chava entshungwini lowukulu,Kumbexana ku hlekula ka mindyangu ku ta ndzi karhataA ndzi ta va ndzi miyerile, a ndzi nga ta huma hi le nyangweni.
35  Onge loko a ndzi kume munhu la ndzi yingisaka,Leswaku Lowa Matimba Hinkwawo a ndzi hlamula hi ku landza ku tiyisekisa ka mina!Kumbe loko munhu la nga ni mhaka na mina enawini, a a tsale tsalwa ra vumbhoni!
36  Kunene a ndzi ta swi rhwala emakatleni ya mina;A ndzi ta tiboha ha swona kukota harhi leyikulu.
37  A ndzi ta xi byela nhlayo ya magoza ya mina;A ndzi ta xi tshinelela ku fana ni murhangeri.
38  Loko misava ya mina yo ndzi rilela yi lava mpfuno,Ni migerho ya kona yo rila;
39  Loko ndzi dye mihandzu ya kona ndzi nga ri na mali,Naswona ndzi endle leswaku moya-xiviri wa vini va swona wu hefemulela ehenhla,
40  Ematshan’weni ya koroni a ku mile mfava wa mitwa,Ematshan’weni ya maxalana a ku mile mfava wo nun’hwa.” Marito ya Yobo ma herile.
21  Yobo a ya emahlweni a hlamula a ku:
2  “Yingisani rito ra mina hi rixaladza,Naswona a ri mi chavelele.
3  Ndzi lehiseleni mbilu, mina ndzi ta vulavula;Naswona un’wana ni un’wana wa n’wina u ta hlekula endzhaku ka loko se ndzi vulavurile.
4  Loko ku ri mina, xana leswi swi ndzi karhataka ndzi swi byela munhu?Kumbe, hikwalaho ka yini moya wa mina wu nga heli matimba?
5  Hundzuluxelani swikandza swa n’wina eka mina mi ndzi languta hi ku hlamala,Mi veka voko ra n’wina enon’wini wa n’wina.
6  Loko ndzi tsundzuka, ndza karhateka,Naswona nyama ya mina ya rhurhumela.
7  Hikwalaho ka yini lavo homboloka va hambeta va hanya,Va dyuhala, va tlhela va va ni rifuwo ro tala?
8  Vana va vona va simekiwe va tiya emahlweni ka vona,Ni vatukulu va vona ematihlweni ya vona.
9  Tindlu ta vona i ku rhula, ku chava a ku kona,Ni nhonga ya Xikwembu a yi kona ehenhla ka vona.
10  Entiyisweni nkunzi ya yena ya mithisa, a yi yi chululi mbewu ya ku veleka;Homu ya yena ya veleka, a yi holoti.
11  Va tshamela ku humesa vafana va vona ku fana ni ntlhambi,Ni vana va vona vaxinuna va tlula-tlula.
12  Va hambeta va tlakusa rito ra vona hi xingomana ni haripa,Naswona va hambeta va tsaka hi mpfumawulo wa nanga.
13  Va heta masiku ya vona va ri eku titsakiseni,Naswona va hatla va rhelela eSheol.
14  Va byela Xikwembu xa ntiyiso va ku, ‘Hi fularhele!Ku tiva tindlela ta wena a ku hi tsakisanga.
15  Xana Lowa Matimba Hinkwawo wo va yini, leswaku hi n’wi tirhela,Naswona hi pfuneka ha yini leswi hi tihlanganisaka na yena?’
16  Waswivo! Vutomi bya vona a byi le matimbeni ya vona.Xitsundzuxo xa lavo homboloka xi tshama xi ri ekule na mina.
17  I kangani rivoni ra lavo homboloka ri timiwa,Naswona i kangani makhombo ya vona ma va wela ehenhla?Xana i kangani xi va lovisa hi vukarhi bya xona?
18  Xana va fana ni byanyi emahlweni ka mheho,Ni mungu lowu yiviweke hi mheho?
19  Xikwembu xi ta hlayisa ku biha ka munhu, xi ku hlayisela vana vakwe;Xi ta n’wi riha, leswaku a ta swi tiva.
20  Mahlo ya xona ma vona ku bola ka yena,Naswona u ta nwa evukarhini bya Lowa Matimba Hinkwawo.
21  Xana ntsako wakwe wu ta va yini endlwini yakwe, endzhaku kakwe,Loko hakunene nhlayo ya tin’hweti ta yena yi tsemiwa hi le xikarhi?
22  Xana a nga dyondzisa Xikwembu vutivi,Loko xona hi xoxe xi avanyisa lava tlakukeke?
23  Yoloye u ta fa a enerisekile hi ku helela,Loko a nga karhatiwi hi nchumu nikatsongo naswona a tshamisekile;
24  Loko mindzhumbi yakwe yi tele hi mafurha,Ni mongo wa marhambu yakwe wu tshama wu tsakama.
25  Loyi un’wana u ta fa a ri ni moya-xiviri lowu vavisekekeA nga dyanga swilo leswinene.
26  Va ta etlela swin’we entshuriniNi swivungu swi ta va funengeta.
27  Waswivo! Ndzi yi tiva kahle miehleketo ya n’winaNi makungu ya n’wina ya tihanyi yo lwa na mina.
28  Hikuva mi ri, ‘Xana yi kwihi yindlu ya lowa xiyimo xa le henhla,Naswona wu kwihi ntsonga, vutshamo bya lavo homboloka?’
29  Xana mi va vutisile lava fambaka emagondzweni?Xana a mi swi kambisisi hi vukheta swikombiso swa vona,
30  Leswaku hi siku ra khombo lowo biha wa tsetseleriwa,Wa kutsuriwa hi siku ra ku hlundzuka?
31  I mani la nga ta n’wi byela ndlela yakwe exikandzeni xakwe?Naswona i mani la nga ta n’wi hakela eka leswi a swi endleke?
32  Loko ku ri yena, u ta yisiwa esirheni,Naswona murindzi u ta vekiwa ehenhla ka sirha-bako.
33  Kunene mabuwa ya misava ya le nkoveni ma ta n’wi tsokombelela,U ta koka vanhu hinkwavo va n’wi landzela,Naswona lava n’wi landzelaka va tele ngopfu.
34  Hakunene n’wina mi ringeta ku ndzi chavelela hi vuhava,Naswona nkarhi hinkwawo ma angulelo ya n’wina a ma tshembeki!”
25  Bilidadi lowa Muxuha a ya emahlweni a hlamula a ku:
2  “Hi xona xi fumaka naswona xa chaviseka;Xi endla ku rhula eku tlakukeni ka xona.
3  Xana i vangani va ntlawa wa masocha ya xona?Naswona i vamani lava ku vonakala ka xona ku nga va voningeliki?
4  Xana munhu wa nyama a nga va la lulameke hi ndlela yihi emahlweni ka Xikwembu,Kumbe, xana munhu la velekiweke hi wansati a nga basa hi ndlela yihi?
5  Waswivo! Hambi wu ri n’weti wu kona, kambe a wu vangami;Ni tinyeleti hi toxe a ti basanga ematihlweni ya xona.
6  Munhu wa nyama a nga va yini, la nga xivungu,Ni n’wana wa munhu, la nga xivungwana!”
13  “Waswivo! Tihlo ra mina ri swi vonile hinkwa swo leswi,Ndleve ya mina yi swi twile, yi swi ehleketisisa.
2  Leswi n’wina mi swi tivaka na mina ndza swi tiva;A ndzi ntsongo eka n’wina.
3  Hambiswiritano, loko ku ri mina, ndzi ta vulavula ni Lowa Matimba Hinkwawo,Naswona ndzi ta tsakela ku hlamulana ni Xikwembu.
4  Hi hala tlhelo, n’wina mi sindza mavunwa;Hinkwenu ka n’wina mi tin’anga leti nga pfuniki nchumu.
5  Loko ntsena a mo miyela mi ku whii,Leswaku swi ta vonaka swi ri vutlhari eka n’wina!
6  Ndzi kombela mi yingisa tinhlamulo ta mina,Naswona ndzi kombela mi nyikela nyingiso eka leswi ndzi swi kombelaka hi milomu ya mina.
7  Xana n’wina mi nga vulavula leswi nga lulamangiki hi Xikwembu,Naswona mi nga vulavula vuxisi ha xona?
8  Xana mi nga kombisa ku va ni xihlawuhlawu eka xona,Kumbe, xana mi nga xi yimela Xikwembu xa ntiyiso enawini?
9  Xana swi nga va swinene loko xo mi kambisisa?Kumbe, xana mi nga xi langutela ehansi ku fana niloko un’wana a n’wi langutela ehansi munhu wa nyama?
10  Kunene xi ta mi tshinyaLoko mi ringeta ku va ni xihlawuhlawu exihundleni;
11  Xana xindzhuti xa xona a xi nge mi chavisi,Kutani ku chavisa ka xona ku wela ehenhla ka n’wina?
12  Marito ya n’wina lawa mi ma tsundzukaka i swivuriso swa minkuma;Timbilu ta switlhangu swa n’wina ti fana ni timbilu ta switlhangu leti nga ta vumba.
13  Miyelani emahlweni ka mina, leswaku mina ndzi ta vulavula.Kutani a ku te xin’wana ni xin’wana ehenhla ka mina!
14  Hikwalaho ka yini ndzi rhwala nyama ya mina emenweni yangaNdzi veka ni moya-xiviri wa mina exandleni xanga?
15  Hambiloko xo ndzi dlaya, xana a ndzi nge rindzi?Ndzi ta vula ntsena tindlela ta mina exikandzeni xa xona.
16  Xi ta tlhela xi va ku ponisiwa ka mina,Hikuva emahlweni ka xona a nga kona mugwinehi la nga nghenaka.
17  Ma yingiseni kahle marito ya mina,Naswona xitiviso xa mina a xi ve etindleveni ta n’wina.
18  Ndzi kombela mi languta, ndzi nyikele mhaka ya vululami;Ndzi swi tiva kahle leswaku mina ndzi lulamile.
19  I mani la nga kanetanaka na mina?Hikuva loko ndzo miyela sweswi, ndzi nga timeka!
20  I swilo swimbirhi ntsena leswi u nga fanelangiki u swi endla eka mina;Malunghana na swona a ndzi nge tumbeli hikwalaho ka wena;
21  Ri veke ekule na mina voko ra wena,Ni ku chavisa ka wena—ku nga ndzi chavisi.
22  U nga ha ndzi vitana leswaku ndzi ta hlamula;Kumbexana ndzi nga vulavula, kutani u ndzi hlamula.
23  Xana ndzi ni swihoxo ni swidyoho hi ndlela yihi?Ndzi tivise ku tlula nawu ka mina ni xidyoho xa mina.
24  Hikwalaho ka yini u tumbeta xikandza xa wenaU ndzi teka ndzi ri nala wa wena?
25  Xana u nga endla leswaku tluka rinene leri hungiwaka hi moya ri tsekatseka,Kumbe, xana u nga landzelela mahlanga manene yo oma?
26  Hikuva u hambeta u tsala swilo swo bava leswi lwisanaka na minaNaswona u endla leswaku ndzi kuma vuyelo bya swidyoho swa vuntshwa bya mina.
27  Nakambe u tshama u veke milenge ya mina etingoleni,Naswona u languta tindlela ta mina hinkwato;Mikondzo ya milenge ya mina u yi vekela mfungho.
28  Naswona yena u fana ni xilo xo bola lexi hlakalaka;Ku fana ni nguvu leyi nsumba yi yi dyaka hakunene.
14  “Munhu la velekiweke hi wansati,U hanya nkarhi wo koma naswona u taleriwe hi ku karhateka.
2  U huma kukota xiluva kutani a khatluriwa,Naswona u baleka ku fana ni ndzhuti kutani a nga ha vi kona.
3  Ina, u pfule mahlo ya wena ehenhla ka loyi,Naswona u ndzi tisa ehubyeni swin’we na wena.
4  I mani la nga humesaka munhu la baseke eka munhu la nga basangiki?A nga kona.
5  Loko ku endliwa xiboho malunghana ni masiku yakwe,Nhlayo ya tin’hweti takwe yi na wena;U n’wi endlele xileriso xa nawu lowu a nga ta ka a nga wu tluli.
6  U nga n’wi honoleli leswaku a ta wisa,Kukondza a kuma ntsako hilaha mutirhi la thoriweke a wu kumaka hakona esikwini rakwe.
7  Hikuva ni murhi wu ni ntshembo.Loko wu tsemiwa, wu ta hluka nakambe,Naswona xirhabyana xa wona xi ta tshama xi ri kona.
8  Loko rimitsu ra wona ri kula emisaveniNaswona xikundzu xa wona xi fa entshurini,
9  Loko wu kuma risuna ra mati wu ta hlukaKunene wu ta humesa rhavi ku fana ni ximilana lexintshwa.
10  Kambe munhu la tiyeke emirini wa fa a etlelela makumu;Munhu wa la misaveni wa timeka, xana u kwihi?
11  Mati ma nyamalala elwandle,Ni nambu wa phya, wu oma.
12  Munhu na yena u fanele a etlela a nga pfuki.A va nge he pfuki ku fikela loko tilo ri nga ha ri kona,Naswona a va nge he pfuxiwi evurhongweni.
13  Onge u nga ndzi tumbeta eSheol,U ndzi hlayisa exihundleni ku fikela loko ku hlundzuka ka wena ku tlhela,Leswaku u ndzi vekela nkarhi kutani u ndzi tsundzuka!
14  Xana loko munhu la tiyeke emirini a fa a nga tlhela a hanya?Ndzi ta rindza emasikwini hinkwawo ya ntirho wa mina wo sindzisiwa,Kukondza ku fika ntshunxeko wa mina.
15  U ta vitana, mina ndzi ta ku hlamula.U ta navela ntirho wa mavoko ya wena.
16  Hikuva sweswi u tshamela ku hlaya magoza ya mina;Lexi u xi vonaka i xidyoho xa mina ntsena.
17  Ku tlula nawu ka mina ku lemeriwe enkwameni,Naswona u tote xidyoho xa mina hi xidamarheti.
18  Hambiswiritano, ntshava leyi waka, yi nge he vi kona,Hambi ku ri ribye ri ta susiwa endhawini ya rona.
19  Mati ma khukhula hambi ku ri maribye;Maboboma ya wona ma khukhula ntshuri wa misava.Xisweswo u herise ntshembo wa munhu wa nyama.
20  Wa n’wi hlula hi masiku leswaku a famba;U onha xikandza xakwe u kondza u n’wi hlongola.
21  Vana vakwe va xiximiwa, kambe a nga swi tivi;Kutani va va nchumu lowu nga nyawuriki, kambe a nga na mhaka na vona.
22  I nyama yakwe ntsena leyi nga ta tshamela ku twa ku vava loko ya ha ri eka yena,Naswona moya-xiviri wakwe loko wa ha ri endzeni ka yena wu ta tshamela ku rila.”
29  Yobo a ya emahlweni a vula marito yakwe ya vutlhari nakambe, a ku:
2  “Mawaku loko a ndzi fana ni le ka tin’hweti ta khale swinene ta ku rhendzeleka ka n’weti,Ku fana ni le masikwini lawa a ndzi rindziwa hi Xikwembu;
3  Loko xi voningisa rivoni ra xona ehenhla ka nhloko ya mina,Loko ndza ha famba emunyameni hi ku vonakala ka xona;
4  Hilaha a swi ri hakona emasikwini lawa a swi ndzi fambela kahle,Loko xinakulobye ni Xikwembu xa ha ri entsongeni wa mina;
5  Loko Lowa Matimba Hinkwawo a ha ri na mina,Loko vatirhi va mina va ha ndzi rhendzerile!
6  Loko ndza ha hlantswa milenge ya mina hi phehlwa,Ni ribye ri hambeta ri ndzi chululela swinambyana swa mafurha;
7  Loko ndza ha huma hi tinyangwa ndzi ya emutini,Ndza ha veka xitshamo xa mina entsendzeleni!
8  Vafana va ndzi vona kutani va tumbela,Ni lava kuleke va suka va yima.
9  Tihosana a ti nga ha vulavuli,Naswona a ti veka ni xandla enon’wini wa tona.
10  Rito ra varhangeri a ri fihliwile,Ni ririmi ra vona a ri namarhela malaka ya vona.
11  Tindleve a ti yingisa kutani ti ndzi vula la tsakeke,Ni tihlo ri swi vona kutani ri nyikela vumbhoni ha mina.
12  Hikuva a ndzi ponisa la xanisekaka, la kombelaka ku pfuniwa,Ni n’wana la nga riki na tatana ni hinkwavo lava a va nga ri na mupfuni.
13  Nkateko wa loyi a nga ekusuhi ni ku lova—a wu ta ehenhla ka mina,Ni mbilu ya noni a ndzi yi tsakisa.
14  Ndzi tiambexe hi ku lulama, na kona ku ndzi ambexile.Vululami bya mina a byi fana ni nguvu yo pfumala mavoko—ni xifunengeto xa nhloko.
15  Ndzi ve mahlo ya la feke mahlo;Ndzi ve milenge ya la khutaka.
16  A ndzi ri tatana wa xiviri eka swisiwana;Ni nandzu wa loyi ndzi nga n’wi tiviki—a ndzi wu kambela.
17  A ndzi tshova tinhlaya ta la endlaka leswi hoxeke,Naswona a ndzi swi wutla emenweni yakwe leswi a swi khomeke.
18  A ndzi tolovele ku vula ndzi ku, ‘Ndzi ta timekela exisakeni xa mina,Ndzi ta andzisa masiku ya mina ku fana ni swiribyana swa sava.
19  Rimitsu ra mina ri pfulekele mati,Ni mberha yi ta heta vusiku hinkwabyo erhavini ra mina.
20  Ku vangama ka mina ka ha ri kuntshwa eka mina,Ni vurha bya mina lebyi nga evokweni ra mina  byi ta copa hi ku phindha-phindha.’
21  Va ndzi yingisile; naswona va ndzi rindzile,Naswona a va miyela va yingisela xitsundzuxo xa mina.
22  Endzhaku ka rito ra mina a va nga ha vulavuli,Naswona rito ra mina a ri wela ehenhla ka vona.
23  A va ndzi rindza kukota loko va rindza mpfula,A va ahlamisa milomu ya vona va yi ahlamisela mpfula ya ximun’wana.
24  A ndzi va n’wayitelela—va nga kholwi—Naswona a va nga ku susi ku vonakala ka xikandza xa mina.
25  A ndzi va hlawulela ndlela, a ndzi ri murhangeri wa vona;Ndzi tshame kukota hosi loko yi tshame exikarhi ka ntlawa wa masocha ya yona,Ku fana ni munhu la chavelelaka lava rilaka.
40  Yehovha a ya emahlweni a angula Yobo a ku:
2  “Xana muxopaxopi wa swihoxo a nga kanetana ni Lowa Matimba Hinkwawo?La solaka Xikwembu a a hlamule.”
3  Kutani Yobo a hlamula Yehovha a ku:
4  “Waswivo! A ndzi nchumu.Xana ndzi ta ku angula yini?Voko ra mina ndzi ri veke enon’wini wa mina.
5  Ndzi vulavule kan’we, a ndzi nge he hlamuli;Naswona kambirhi, a ndzi engeti nchumu.”
6  Kutani Yehovha a ya emahlweni a hlamula Yobo a ri exidzedzeni a ku:
7  “Ndzi kombela u tikhama xisuti, ku fana ni munhu la tiyeke emirini;Ndzi ta ku vutisa, wena u ndzi byela.
8  Kunene, xana u nga endla leswaku vululami bya mina byi nga tirhi?Xana u nga ndzi vula wo homboloka leswaku wena u ta va wo lulama?
9  Kumbe, xana u ni voko ro kota ra Xikwembu xa ntiyiso,Xana u nga dzindzisa tilo hi rito ro fana ni ra xona?
10  Ndzi kombela u tiambexa vukulu ni ku tlakuka;U tiambexa xindzhuti ni ku vangama.
11  Ku hlundzuka ka wena lokukulu ka vukarhi a ku khuluke,U vona un’wana ni un’wana la titlakusaka u n’wi yisa ehansi.
12  Vona un’wana ni un’wana la titlakusaka, u n’wi tsongahata,Naswona kandziyela lavo homboloka laha va nga kona.
13  Va fihle hinkwavo entshurini,Boha swikandza swa vona endhawini leyi fihlekeke,
14  Mina ndzi ta ku bumabumela,Hikuva voko ra wena ra xinene ri nga ku ponisa.
15  Sweswi hi leyi Behemoti leyi ndzi yi endleke kukota wena.Yi dya byanyi ku fana ni nkunzi.
16  Matimba ya yona ma le masengeni ya yona,Ni matimba ya yona lamakulu ma le minsiheni ya khwiri ra yona.
17  Yi khotsa ncila wa yona ku fana ni mukedari;Misiha ya mindzhumbi ya yona yi tsondzelanile.
18  Marhambu ya yona i tiphayiphi ta koporo;Marhambu ya yona yo tiya ma fana ni tinhonga ta nsimbi.
19  I masungulo ya tindlela ta Xikwembu;Muendli wa yona a nga tshineta banga rakwe ekusuhi.
20  Hikuva tintshava ti yi mirisela swakudya,Ni swivandzana hinkwaswo swa nhova swi tlanga kwalaho.
21  Yi etlela ehansi ka murhi wa lothasi,Endhawini leyi tumbeleke ya mahlanga ni le ndhawini leyi nga nhlangasi.
22  Mirhi ya lothasi ya mitwa yi yi siva hi mindzhuti ya yona;Mirhi ya phopla ya le nkoveni yi yi rhendzerile.
23  Loko nambu wu tele ngopfu, a yi baleki.Ya titshemba, hambiloko Yordani o khapela enon’wini wa yona.
24  Xana u kona la nga yi tekaka yi n’wi langutile?Xana u kona la nga boxaka nhompfu ya yona hi mintlhamu?
39  “Xana wa wu tiva nkarhi lowu vekiweke wa ku veleka ka timbavala ta maribye ta le ntshaveni?Xana wa wu xiya nkarhi lowu timhunti ti khomiwaka hi ku lun’wa ka ku veleka?
2  Xana wa ti hlaya tin’hweti ta ku rhendzeleka ka n’weti leti ti ti hetaka,Kumbe, xana wa wu tiva nkarhi lowu vekiweke lowu ti velekaka ha wona?
3  Ta nkhinsama loko ti tswala swimhuntana swa tona,Loko ti herisa switlhavi swa tona.
4  Vana va tona va tiyela, va kula enhoveni;Entiyisweni va famba va nga ha vuyeli eka tona.
5  I mani la ntshunxaka mangwa,La ntshunxaka switsimbo swa mbhongolo ya nhova,
6  Leyi yindlu ya yona ndzi yi vekeke etimbaleni ta le kwandzasiniLeyi tshamaka etikweni ra munyu?
7  Yi hleka ku pfilunganyeka ka muti;A yi yi twi huwa ya muhloti.
8  Yi rhendzeleka etintshaveni leswaku yi kuma madyelo ya yonaYi landzelela ximilana xin’wana ni xin’wana xa rihlaza.
9  Xana nkunzi yo leva ya swi lava ku ku tirhela,Kumbe yi nga etlela exidyelweni xa wena?
10  Xana u nga boha nkunzi yo leva yi tiya hi mapindza emugerhweni,Kumbe yi nga faya mabuwu ya timbala ta le hansi yi ku landzela?
11  Xana u nga tshembela eka yona hikuva yi ri ni matimba lamakulu,Xana u nga siya ntirho wa wena eka yona?
12  Xana u nga tshembela eka yona leswaku yi vuyisa mbewu ya wenaNileswaku yi yi hlengeleta exivuyeni xa wena?
13  Xana rimpiko ra yinca ya mbhaha ri kavate hi ku tsaka,Kumbe yi ni timpapa ni tinsiva ta ntavila?
14  Hikuva yi tshikela mandza ya yona emisaveniNaswona yi ma hlayisa ma kufumela emisaveni,
15  Naswona ya rivala leswaku nenge wo karhi wu nga ha ma pfotlosaKumbe ni xivandzana xa nhova xi nga ha ma pyanya.
16  Yi khoma vana va yona hi nsele, onge hiloko va nga ri va yona—Yi tikarhatela swa hava, hikuva a yi chavi.
17  Hikuva Xikwembu xi endle leswaku yi rivala vutlhari,Naswona a xi yi avelanga ku twisisa.
18  Nkarhi lowu yi kavatelaka timpapa ta yona ehenhla,Yi hleka hanci ni mugadi wa yona.
19  Xana u nga yi nyika hanci matimba?Xana u nga ambexa nhamu ya yona hi ntshiva?
20  Xana u nga endla leswaku yi tlula ku fana ni njiya?Matimba ya mpfumawulo wa tinhompfu ta yona ma chavisa.
21  Yi handza erivaleni ra le hansi, naswona yi khana hi matimba;Ya huma ku ya hlangana ni vuthu leri hlomeke.
22  Ku chava ya ku hleka, naswona a yi tshukisiwi;A yi tlheli hikwalaho ka banga.
23  Nkotloto wa miseve wa ketlaketla eka yona,Banga ni tlhari.
24  Yi handza misava hi ku ba swigingi ni ku tlula-tluleka,Naswona a yi kholwi leswaku i mpfumawulo wa nanga.
25  Hi ku hatlisa loko nanga yi pfuma, yi ri, Aha!Yi nun’hwetela nyimpi ya ha ri ekule swinene,Ni hasahasa ya varhangeri ni hungwe ra nyimpi.
26  Xana wa swi twisisa leswaku ha yini xikhozana xi haha,Xi tharamula timpapa ta xona hi tlhelo ra mheho ya le dzongeni?
27  Kumbe, xana gama ri hahela ehenhla hikwalaho ka xileriso xa wenaNileswi ri akaka xisaka xa rona ehenhla swinene,
28  Leswi ri tshamaka eribyeni naswona ri etlelaka konaEhenhla ka yinhla ya ribye ni le ndhawini leyi nga nghenekiki?
29  Ri fanele ri lava swakudya kwalaho;Ekule laha mahlo ya rona ma vonaka kona.
30  Mavondlo ya rona ma hambeta ma nwa ngati;Naswona laha ku nga ni nchumu lowu dlayiweke, ri tshama ri ri kona.”
19  Yobo a ya emahlweni a hlamula a ku:
2  “Xana mi ta hambeta mi karhata moya-xiviri wa mina ku fikela riniNaswona mi hambeta mi ndzi pfotlosa hi marito?
3  Mi ndzi tshinye ka khume;A mi khomiwi hi tingana leswi mi ndzi karhataka ngopfu.
4  Hambiloko ndzi endle xihoxo hakunene,Xihoxo xa mina xi ta tshama eka mina.
5  Entiyisweni loko mi ri ni xivangelo xa ku tikukumuxa eka mina,Naswona mi kombisa leswaku ndzhukano wa mina wu ndzi fanerile,
6  Swi tiveni leswaku Xikwembu xi ndzi hambukisile,Naswona xi ndzi funengete hi rikoka ra xona ro hlota.
7  Waswivo! Ndzi hambeta ndzi huwelela ndzi ku, ‘Madzolonga,’ kambe a ndzi kumi nhlamulo;Ndzi hambeta ndzi kombela ku pfuniwa, kambe vululami a byi kona.
8  Ndlela ya mina xi yi sive hi khumbi ra maribye, naswona a ndzi nge hundzi;Xi veka munyama etindleleni ta mina.
9  Xi ndzi hluvule ku vangama ka mina,Naswona xi susa harhi ya nhloko ya mina.
10  Xa ndzi hirimuxa ematlhelweni hinkwawo, kutani ndzi famba;Naswona xi susa ntshembo wa mina ku fana ni loko xi susa murhi.
11  Ku hlundzuka ka xona na kona ka ndzi hisa,Naswona xi hambeta xi ndzi languta kukota xirha xa xona.
12  Masocha ya xona ma ta hi vun’we ma ta aka tindlela ta wona ku lwa na mina,Naswona ma aka mixaxa ma rhendzela ntsonga wa mina.
13  Vamakwerhu xi va veke ekule na mina,Ni lava va ndzi tivaka va ndzi fularhelile.
14  Vanghana va mina lavakulu a va ha ri kona,Ni lava ndzi va tivaka va ndzi rivele,
15  Lava tshamaka va ri valuveri endlwini ya mina; ni mahlonga ya mina ya xisati ma ndzi languta ndzi ri mufambi;Hakunene ndzi ve munhu wumbe ematihlweni ya vona.
16  Ndzi vitane nandza wa mina, kambe a nga hlamuli.Ndzi tshamela ku n’wi kombela hi nomu wa mina leswaku a ndzi komba tintswalo.
17  Ku hefemula ka mina ku nyenyetsa nsati wa mina,Naswona ndzi ni risema eka vana lava humeke ekhwirini ra manana.
18  Ni vafana va ndzi bakanyile;Loko ndzi yima, va sungula ku vulavula swo biha ha mina.
19  Vanhu hinkwavo lava nga entlaweni wa mina va ndzi nyenya,Ni lava a ndzi va rhandza va ndzi hundzukerile.
20  Entiyisweni marhambu ya mina ma namarhela nhlonge ya mina ni nyama ya mina,Kutani ndzi pona ni nhlonge ya meno ya mina.
21  Kombisani ku ndzi tsakela, kombisani ku ndzi tsakela, n’wina vanakulorhi,Hikuva voko ra Xikwembu ri ndzi khumbile.
22  Hikwalaho ka yini mi tshamela ku ndzi xanisa ku fana nileswi Xikwembu xi ndzi xanisisaka xiswona,Naswona mi nga eneriseki hi nyama ya mina?
23  Onge loko marito ya mina a ma tsariwe ehansi!Onge loko a ma tsariwe ebukwini!
24  Hi xitsalo xa nsimbi ni ntsopfu,Onge loko a ma kovotliwe eribyeni, ma tshama hi masiku!
25  Mina ndza swi tiva leswaku mukutsuri wa mina wa hanya,Nileswaku u ta pfuka entshurini, a ta endzhaku ka mina.
26  Endzhaku ka loko va yevule nhlonge ya mina—exiyin’weni lexi!Niloko ndzi herile enyameni, ndzi ta vona Xikwembu,
27  Ndzi ta xi vona hi ndzexe,Kunene mahlo ya mina ma ta xi vona, a ma nge voni mufambi.Tinso ta mina a ti tirhi endzeni ka mina.
28  Hikuva n’wina mi ri, ‘Hikwalaho ka yini hi tshamela ku n’wi xanisa?’Loko rimitsu ra mhaka ya kona ri kumeka eka mina.
29  Chavani banga,Hikuva banga ri vula vukarhi lebyi lwaka ni swidyoho,Leswaku mi ta swi tiva leswaku ku ni muavanyisi.”
24  “Hikwalaho ka yini Lowa Matimba Hinkwawo a nga yi hlayisanga minkarhi,Ni lava n’wi tivaka va nga ma vonanga masiku yakwe?
2  Ku ni lava tlhentlhisaka mimfungho ya ndzilakana;Va wutle ntlhambi, leswaku va wu risa.
3  Va teka ni mbhongolo ya xinuna ya vana lava nga riki na tatana;Va teka nkunzi ya nsati la nga noni leswaku yi va xitiyisekiso xa nandzu.
4  Va hambukisa swisiwana endleleni;Hi nkarhi lowu fanaka lava xanisekaka emisaveni va tifihlile.
5  Waswivo! Ku fana ni timangwa emanangaVa hlanganyele emintirhweni ya vona, va lava swakudya.Timbala ta le kwandzasini ti nyika un’wana ni un’wana xinkwa xa vafana.
6  Va tshovela furu ensin’wini,Naswona va hatla va phanga nsimu ya vhinya ya lowo homboloka.
7  Va tshama vusiku hinkwabyo va nga ambalanga, va nga ri na nguvu,Naswona va nga ri na nguvu loko ku ri ni xirhami.
8  Va tsakamisiwa hi xidzedze xa mpfula ya tintshava,Va boheka ku yima hi ribye hikuva a ku na xisirhelelo.
9  Va wutla n’wana la nga riki na tatana eveleni,Naswona va teka swa loyi a xanisekaka leswaku swi va xitiyisekiso xa nandzu.
10  Va famba-famba va nga ambalanga nchumu, va nga ri na nguvu,Va boheka ku rhwala min’oko va ri ni ndlala.
11  Va heta siku va ri exikarhi ka vuandlalo bya makhumbi;Va kama madiriva eswikamelweni, kambe va fa hi torha.
12  Lava faka va tshama va konya va ri ehandle ka muti,Ni moya-xiviri wa lava vavisekeke ngopfu wu rilela mpfuno;Xikwembu a xi swi languti swi ri nchumu lowu nga fanelangiki.
13  Vona, va tikomba va ri exikarhi ka lava va xandzukelaka ku vonakala;A va ti tivanga tindlela ta kona,Naswona a va tshamanga etindleleni ta kona.
14  Munhu la dlayaka hi vomu u pfuka nimpundzu,A dlaya la xanisekaka ni la nga xisiwana;Naswona nivusiku u tshamela ku va khamba.
15  Loko ku ri tihlo ra muoswi, ri langutele vusiku,Yena u ri, ‘Ku hava tihlo leri nga ta ndzi vona!’Naswona u veka nguvu exikandzeni xa yena.
16  U cele tindlu a nghena emunyameni;Ninhlikanhi va boheka ku tilotlela endzeni.A va ku tivanga ku vonakala ka siku.
17  Hikuva mixo wa fana ni ndzhuti lowukulu eka vona,Hikuva va ku tiva ku chavisa ka xitshuketa ka ndzhuti lowukulu.
18  U ni rivilo swinene evuandlalweni bya mati.Xiphemu xa tiko ra vona xi ta rhukaniwa emisaveni.A nga ka a nga hundzulukeli emasin’wini ya vhinya.
19  Dyandza ni mumu, swi wutla mati ya gamboko;Sheol yi endla tano eka lava dyoheke!
20  Mbeleko wu ta n’wi rivala, xivungu xi ta n’wi dya xi tiphina,A nge he tsundzukiwi.Ni leswi nga lulamangiki swi ta tshoviwa ku fana ni murhi.
21  U tirhisana ni mhika leyi nga tswariki,Ni noni, leyi a nga yi endliki leswinene.
22  Hakunene u ta susa vanhu lava tiyeke hi matimba yakwe;U ta pfuka kambe a nga tiyiseki hi vutomi byakwe.
23  U ta n’wi endla a va ni ntshembo wa leswaku a nga tiseketela;Ni mahlo yakwe ma ta va etindleleni ta vona.
24  Va ve ehenhla swinene swa nkarhinyana, kutani a va ha ri kona,Va yisiwe ehansi; ku fana ni lavan’wana hinkwavo, va khiwa,Naswona va tsemiwa ku fana ni nhloko ya n’oko.
25  Kunene, i mani la nga ndzi endlaka muhembi sweswiKumbe a endla marito ya mina ma nga vi nchumu?”
5  “Ndzi kombela u vitana! Xana u kona la ku hlamulaka?Xana u ta hundzukela eka wihi wa lavo kwetsima?
2  Hikuva xiphukuphuku xi ta dlayiwa hi mbitsi,Naswona la yengiwaka hi ku olova u ta dlayiwa hi mona.
3  Mina ndzi vone xiphukuphuku xi dzima timitsu,Kambe hi ku hatlisa ndzi sungule ku sandza vutshamo bya xona.
4  Vana va xona va le kule ni ku ponisiwa,Naswona va pfotlosiwa etinyangweni va nga ri na mukutsuri.
5  Leswi xi swi tshovelaka swi dyiwa hi lava nga ni ndlala;Va swi teka hambi swi ri eka swihayeko,Entiyisweni ni ntlhamu wu kavatlula leswi va tihlayisaka ha swona.
6  Hikuva leswi vavisaka a swi humi entshurini wa ntshuri,Naswona ku karhateka a ku humi emisaveni ya misava.
7  Hikuva munhu u velekeriwe ku karhateka,Hilaha tinhlahle ti hahelaka ehenhla hakona.
8  Hambiswiritano, mina ndzi ta vutisa Xikwembu,Naswona ndzi ta yisa mhaka ya mina eka Xikwembu,
9  Xona lexi endlaka swilo leswikulu leswi nga lavisisekiki,Swilo swo tala swinene leswi hlamarisaka;
10  Xona lexi nisaka mpfula ehenhla ka vuandlalo bya misavaNi lexi rhumaka mati ehenhla ka masimu;
11  Xona lexi xi va vekaka etindhawini leti tlakukeke lava nga exiyin’weni xa le hansi,Leswaku lava hlunameke va va ehenhla swinene eku ponisiweni;
12  Xona lexi pfilunganyaka makungu ya tintlhari,Leswaku mavoko ya tona ma nga tirhi hi ndlela leyi vuyerisaka;
13  Xona lexi khomaka lavo tlhariha eku kanganyiseni ka vona,Leswaku makungu ya lava mano ma endliwa hi matlotlo;
14  Va va emunyameni hambi ku ri ninhlikanhi,Naswona va ambambela ninhlikanhi ku fana ni nivusiku;
15  Xona lexi ponisaka munhu eka banga ra nomu wa vona,Lexi xi ponisaka xisiwana evokweni ra lowa matimba,
16  Leswaku xisiwana xi va ni ntshembo,Kambe vuhomboloki byi pfala nomu.
17  Waswivo! Wa tsaka munhu loyi Xikwembu xi n’wi tshinyaka;Naswona u nga yi bakanyi ndzayo ya Lowa Matimba Hinkwawo!
18  Hikuva yena hi yexe u vanga ku vaviseka, kambe wa yi bohelela mbanga;Wa tshovelela, kambe mavoko yakwe ma horisa.
19  U ta ku kutsula eka maxangu ya tsevu,Naswona eka ya nkombo a wu nge khumbiwi hi nchumu xo biha.
20  Kunene u ta ku kutsula eku feni hi nkarhi wa ndlala,Ni le matimbeni ya banga hi nkarhi wa nyimpi.
21  Wena u ta fihliwa leswaku ririmi ri nga ku bi,Naswona a wu nge chavi ku lahlekeriwa loko nkarhi wu fika.
22  U ta hleka loko u lahlekeriwa niloko u ri ni ndlala,Naswona a wu fanelanga u chava swivandzana swa misava.
23  Hikuva ntwanano wa wena wu ta fana ni maribye ya nhova,Naswona xivandzana xi ta hanya na wena hi ku rhula.
24  Kunene u ta swi tiva leswaku ku rhula hi koxe i ntsonga wa wena,Naswona u ta boheka ku famba u ya vona laha u dyelaka kona, a wu nge kayeli nchumu.
25  Kunene u ta swi tiva leswaku vana va wena va teleNileswaku vatukulu va wena va fana ni swimila swa misava.
26  U ta ta exilahlweni u ri ni matimba,Ku fana niloko nyandza yi fumbana hi nkarhi wa yona.
27  Waswivo! Leswi hi swona leswi hi swi kambisiseke. Swi tano.Yingisa—u swi tiva hi wexe.”
36  Elihu a ya emahlweni a ku:
2  “Ndzi lehiselenyana mbilu, ndzi ta ku byelaHikuva ka ha ri ni marito lawa ndzi nga ta ma vulavulela Xikwembu.
3  Ndzi ta byi yisa ekule swinene vutivi bya mina,Muvumbi wa mina ndzi ta n’wi vula la lulameke.
4  Hikuva entiyisweni marito ya mina a hi mavunwa;La nga ni vutivi lebyi hetisekeke u na wena.
5  Waswivo! Xikwembu xi ni matimba naswona a xi bakanyi munhu;I xikulu hi matimba ya ku twisisa;
6  Munhu wo homboloka a xi nge n’wi londzovoti a hanya,Kambe lava xanisekaka xi ta va avanyisela.
7  A xi nge ma susi mahlo ya xona eka munhu wo lulama;Hambi ku ri eka tihosi exiluvelweni—Xi ta tlhela xi ti tshamisisa kona hi masiku, ti ta tlakusiwa.
8  Naswona loko va bohiwe hi tinsimbi,Va khomiwa hi mapindza ya ku xaniseka.
9  Kutani xi ta va byela ndlela leyi va endlaka ha yonaNi ku tlula ka vona nawu, hikuva va titlakusa.
10  Naswona xi ta pfula ndleve ya vona leswaku va twa xikhongotelo,Naswona xi ta vula leswaku va fularhela swo biha.
11  Loko va xi yingisa ni ku xi tirhela,Va ta heta masiku ya vona hi leswineneNi malembe ya vona entsakweni.
12  Kambe loko va nga yingisi, va ta lova hi nseve,Va ta timeka va nga ri na vutivi.
13  Naswona lava gwineheke embilwini va ta tihlayisela mahlundzu.A va nge kombeli ku pfuniwa hikuva xi va bohile.
14  Moya-xiviri wa vona wu ta fa va ha ri vantshwa,Ni vutomi bya vona exikarhi ka tinghwavava ta xinuna ta le tempeleni.
15  Xi ta ponisa la xanisekaka eku xanisekeni kakwe,Naswona xi ta pfalula ndleve ya vona eku tshikileriweni.
16  Kunene xi ta tlhela xi ku ponisa enon’wini wa maxangu!Xi ku veka endhawini yo anama, leyi nga khumangiki,Ni leswi vekiweke etafuleni ra wena leswaku swi ku chavelela swi ta va swi nonile.
17  Kunene u ta tala hi vuavanyisi bya ku avanyisa la hombolokeke;Xigwevo xa ku avanyisa ni vululami swi ta ku wela.
18  Xiya leswaku vukarhi byi nga ku yengeli eku phokoteleni ka mavoko hi mona,Ni nkutsulo lowukulu wu nga ku lahlekisi.
19  Xana ku rilela ka wena mpfuno swi ta ku pfuna ha yini? E-e, hambi ku ri emaxangwiniHambi ku ri eka matshalatshala ya wena hinkwawo ya matimba.
20  U nga tshuki u navela vusiku,Leswaku vanhu va tlhentlha lomu va nga kona.
21  Tivonele leswaku u nga hundzulukeli eka swo biha,Hikuva u hlawule leswi ematshan’weni ya ku xaniseka.
22  Waswivo! Xikwembu xi endla hilaha ku tlakukeke hi matimba ya xona;I mani muleteri la fanaka na xona?
23  I mani la xi konaniseke hi ndlela ya xona,I mani la vuleke a ku, ‘U endle nchumu lowu nga lulamangiki’?
24  Tsundzuka leswaku u fanele u twarisa ntirho wa xonaLowu vanhu va yimbeleleke ha wona.
25  Vanhu hinkwavo va wu honolerile;Munhu wa nyama u hambeta a languta a ri ekule.
26  Waswivo! Xikwembu xi tlakuke ngopfu ku tlula leswi hina hi nga swi tivaka;Malembe ya xona ma tele, a ma lavisiseki.
27  Hikuva xi tlhandlukisa mathonsi ya mati;Ma dzururuka ku fana ni mpfula ma va hunguva ya xona,
28  Lerova mapapa ma huma,Ma nela vanhu hi vunyingi.
29  Hakunene, i mani la nga twisisaka xivumbeko xa papa,Ku pfuma ka ntsonga wa xona?
30  Waswivo! Xi andlale ku vonakala ka xona ehenhla ka wona,Xi funengete timitsu ta lwandle.
31  Hikuva xi rivalela vanhu milandzu ya vona hi swilo sweswo;Xi va nyika swakudya swo tala.
32  Xi fumbarhele rihati emavokweni ya xona,Naswona xa ri lerisa leswaku ri ba muhlaseri.
33  Huwa ya rona yi hi byela ha xona,Ni swifuwo malunghana ni loyi a taka.
41  “Xana u nga phasa Levhiyathani hi xinjovo,Kumbe u nga bohelela ririmi ra yona hi pindza?
2  Xana u nga nghenisa vungu etinhompfini ta yona,Kumbe u nga boxa tinhlaya ta yona hi mutwa?
3  Xana yi nga ku kombela ko tala,Kumbe yi nga ku byela marito yo olova?
4  Xana yi nga endla ntwanano na wena,Leswaku u yi teka yi va hlonga hilaha ku nga heriki?
5  Xana u nga tlanga na yona ku fana niloko u tlanga ni xinyenyana,Kumbe, xana u nga yi tsimbela vana va wena va vanhwanyana?
6  Xana vaxavisi va nga xaviselana yona?Xana va nga yi avanyisela van’wamabindzu?
7  Xana u nga tata dzovo ra yona hi miseve yo copa tinhlampfi letikulu,Kumbe nhloko ya yona hi mafumu ya tinhlampfi?
8  Veka voko ra wena ehenhla ka yona.Tsundzuka nyimpi. U nga ha swi endli nakambe.
9  Waswivo! Kunene munhu u ta khomisiwa tingana hileswi a swi languteleke eka yona.Munhu u ta tlhela a wela ehansi hi ku yi languta ntsena.
10  A nga kona la nga ni xivindzi lerova a nga yi pfuxa.I mani la nga vaka ni xivindzi lerova a nga yima a tiyile emahlweni ka mina?
11  I mani la rhangeke a ndzi nyika nchumu wo karhi, lowu ndzi bohekaka ku n’wi hakela wona?Leswi nga ehansi ka matilo i swa mina.
12  A ndzi nge miyeli malunghana ni swiphemu swa yonaKumbe malunghana ni matimba ya yona ni ku saseka ka swiphemu swa yona.
13  I mani la fununguleke swiambalo swa yona?I mani la nga nghenaka etinhlayeni ta yona timbirhi?
14  I mani la pfuleke tinyangwa ta xikandza xa yona?Meno ya yona ma chavisa matlhelo hinkwawo.
15  Mugerho wa mahakatimba ya yona i ku titlakusa ka yona,Ma pfaleke onge hiloko ma lemiwe hi xilemo xo tiya.
16  Ma hlangana kahle rin’wana eka rin’wana,Hambi ku ri moya a wu nge ngheni exikarhi ka wona.
17  Ma namarhelane khwatsi;Ma khomananile naswona a ma nge hambaniseki.
18  Ku entshemula ka yona ku humesa ku vonakala,Ni mahlo ya yona ma kotisa ku vangama ka vurhonga.
19  Endzeni ka nomu wa yona ku huma ku vonakala ka rihati,Ku baleka ni tinhlahle ta ndzilo.
20  Musi wu huma etinhompfini ta yona,Ku fana ni khele leri lumekiweke hi xingoya.
21  Moya-xiviri wa yona wu lumeka makala,Ni langavi ri huma enon’wini wa yona.
22  Enhan’wini ya yona ku tshama ntamu,Gome ra baleka emahlweni ka yona.
23  Mimpetso ya nyama ya yona yi namarhelanile;Yi vumbiwe eka yona, a yi tsekatseki.
24  Mbilu ya yona yi vumbeke ku fana ni ribye,Ina, yi vumbeke ku fana ni ribye ro sila ra le hansi.
25  Loko yi yima, lava matimba va tshuka;Va pfilunganyeka hikwalaho ka ku chava.
26  Banga a ri swi koti ku yi hlula,Hambi ku ri fumu, tlhari leritsongo kumbe nseve.
27  Yi teka nsimbi ku fana ni byanyi byinene,Koporo ku fana ni ntsandza wo bola.
28  Nseve a wu yi hlongoli;Maribye ya xipelupelu ma hundzuka mahlanga manene eka yona.
29  Yi teka muchizo wu ri rihlanga rinene,Naswona yi hleka ku ketlaketla ka tlhari.
30  Khwiri ra yona ri fana ni swirhengele;Yi famba ehenhla ka ndzhope ku fana ni xileyi.
31  Yi virisa vuenti ku fana ni mbita;Yi endla lwandle ri fana ni mbita ya mafurha.
32  Endzhaku ka yona yi endla leswaku ndlela yi voninga;Munhu u ta vona xidziva xa mati onge i misisi ya mpunga.
33  A xi kona lexi fanaka na yona ehenhla ka misava,Lexi endliweke leswaku xi nga chavi.
34  Xi vona hinkwaswo leswi tlakukeke.I hosi ya swivandzana hinkwaswo leswikulu.”
15  Elifazi wa Mutemani a ya emahlweni a hlamula a ku:
2  “Xana munhu wo tlhariha a nga hlamula hi vutivi lebyi nga mheho,Kumbe, xana a nga tata khwiri rakwe hi mheho ya le vuxeni?
3  Ku tshinya hi rito ntsena a swi nge pfuni nchumu,Naswona marito ntsena a ma nge pfuni nchumu hi woxe.
4  Hambiswiritano, wena hi wexe u endla leswaku ku chava Xikwembu ku nga vi na matimba,Naswona u endla onge Xikwembu a xi khathali.
5  Hikuva xidyoho xa wena xi letela nomu wa wena,Naswona u hlawula ririmi ra vanhu va mano.
6  I nomu wa wena lowu vulaka leswaku wena u hombolokile, a hi mina;Naswona milomu ya wena hi yona yi ku hehlaka.
7  Xana hi wena munhu wo sungula ku velekiwa,Kumbe, switsunga swi nga si va kona u velekiwe hi switlhavi swa ku veleka?
8  Xana wa swi yingisa swihundla swa Xikwembu,Xana u tivona ku ri wena ntsena la tlhariheke?
9  Entiyisweni, i yini lexi u xi tivaka lexi hina hi nga xi tiviki?I yini lexi u xi twisisaka lexi hina hi nga xi twisisiki?
10  Lowa mpunga ni la kuleke hi na vona,La nga nkulu hi masiku eka tata wa wena.
11  Xana nchavelelo wa Xikwembu a wu enelanga eka wena,Kumbe rito leri u byeriwaka rona hi ku olova?
12  Hikwalaho ka yini mbilu ya wena yi ku teka,Naswona hikwalaho ka yini mahlo ya wena ma hatima?
13  Hikuva u endla leswaku moya wa wena wu fularhela Xikwembu,Naswona u endle leswaku marito ma huma enon’wini wa wena.
14  Xana munhu wa nyama wo va yini leswaku a nga va la baseke,Kumbe munhu un’wana ni un’wana la velekiweke hi wansati leswaku a va la lulameke?
15  Waswivo! A xi na rona ripfumelo eka vakwetsimi va xona,Entiyisweni matilo hi woxe a ma basanga ematihlweni ya xona.
16  Swi tano ngopfu loko munhu a nyenyetsa naswona a onhakile,Munhu la nwaka leswi nga lulamangiki ku fa-​na niloko a nwa mati!
17  Ndzi ta ku byela. Ndzi yingise!Leswi ndzi swi vonile, kutani inge ndzi swi rungula,
18  Leswi vuriwaka hi lavo tlharihaLeswi va nga swi fihlangiki, swi huma eka vatata wa vona.
19  Hi vona ntsena va nyikiweke tiko,Naswona a nga kona mufambi la hundzeke exikarhi ka vona.
20  Lowo homboloka wa xaniseka emasikwini yakwe hinkwawo,Ni malembe hinkwawo lama hlayiseriweke muxanisi.
21  Mpfumawulo wa swilo swo chavisa wu le tindleveni takwe;Hi nkarhi wa ku rhula la phangaka u wela ehenhla ka yena.
22  A nga kholwi leswaku u ta huma emunyameni,Naswona u hlayiseriwe banga.
23  Wa yingayinga a lava xinkwa—xana xi kwihi?U swi tiva kahle leswaku siku ra munyama ri n’wi lunghekerile.
24  Maxangu ni ku vaviseka swi tshamela ku n’wi chavisa;Swa n’wi hlula kukota hosi leyi lunghekeleke muhlaseri.
25  Hikuva u tshambuluta voko rakwe ku lwa ni Xikwembu,Naswona u ringeta ku tikombisa a tlakukile ehenhla ka Lowa Matimba Hinkwawo;
26  Hikuva u tsutsumela ku lwa na xona a sihalarise nhamu,Hi timbilu to tiya ta switlhangu swakwe;
27  Hikuva entiyisweni u funengeta xikandza xakwe hi ku nyuhela kakweNaswona u chela mafurha exisutini xakwe,
28  U tshama emitini leyi nga ta herisiwa;Etindlwini leti vanhu va nga ta ka va nga tshami eka tona hi masiku,Leti entiyisweni ti nga ta va tinhulu ta maribye.
29  A nge fuwi ni rifuwo rakwe a ri nge engeteleki,Ni misava a nge yi tati hi leswi a swi kumeke.
30  A nge wu fularheli munyama;Langavi ri ta omisa xirhabyana xa yena,Naswona u ta hambukela etlhelweni hi ku huhuta ka nomu wa xona.
31  A nga tshuki a veka ripfumelo eka swilo leswi nga pfuniki nchumu, leswi pepetsekaka,Hikuva u ta kuma leswi nga pfuniki nchumu;
32  Swi ta hetiseka siku rakwe ri nga si fika.Entiyisweni xihluke xakwe a xi nge kuli kahle.
33  U ta cukumeta madiriva yakwe lama nga wupfangiki ku fana niloko a cukumeta vhinya,A cukumeta swiluva swakwe ku fana niloko a cukumeta murhi wa mutlhwari.
34  Hikuva ntshungu wa vagwinehi i mhika,Ni ndzilo wu fanele wu dya mintsonga ya lava fumbarherisaka.
35  Ku tikiwa ku karhateka naswona ku velekiwa swilo swo biha,Ni makhwiri ya vona ma lunghiselela vuxisi.”
20  Sofara lowa Munamani a ya emahlweni a angula a ku:
2  “Hikokwalaho, miehleketo ya mina leyi ndzi karhataka ya ndzi hlamula,Ni ku chava ka mina loku nga endzeni.
3  Ndzi twa xikhongotelo xa ku ndzi rhukana;Ni moya lowu nga riki na ku twisisa lowu ndzi nga na wona wa ndzi angula.
4  Xana i khale u tiva nchumu lowu,Hi mpfhuka munhu a vekiwa ehenhla ka misava,
5  Leswaku ku huwelela ka ku tsaka ka vanhu vo homboloka ku komileNileswaku ku tsaka ka mugwinehi i ka nkarhinyana?
6  Hambiloko vunene byakwe byi tlhandlukela etilweniNi nhloko yakwe yi fika emapapeni,
7  U nyamalalela makumu ku fana ni vulongo byakwe;Lava n’wi vonaka va ta ku, ‘U kwihi?’
8  U ta haha ku fana ni norho, a va nge n’wi kumi;U ta hlongoriwa ku fana ni xivono xa vusiku.
9  Tihlo leri n’wi voneke a ri nge he n’wi voni,Ni ndhawu yakwe a yi nge he tlheli yi n’wi vona.
10  Vana vakwe va ta lava ku tsakeriwa hi munhu la nga xisiwana,Ni mavoko yakwe ma ta tlherisela swilo swakwe swa nkoka.
11  Marhambu yakwe ma tele hi matimba ya vuntshwa byakwe,Kambe ma ta etlela na yena entshurini.
12  Loko leswo biha swi tsokombela enon’wini wakwe,Loko a swi n’okisa ehansi ka ririmi rakwe,
13  Loko a swi rhandza kutani a nga swi tshiki,Naswona a tshama a swi khome exikarhi ka malaka yakwe,
14  Swakudya swakwe swi ta hundzuriwa emarhumbyini yakwe;Swi ta va nyongwa ya swivatlankombe endzeni kakwe.
15  U mite rifuwo, kambe u ta ri hlanta;Xikwembu xi ta ri humesa ekhwirini rakwe.
16  U ta an’wa vuxungu bya swivatlankombe;Ririmi ra mhiri ri ta n’wi dlaya.
17  A nge he ti voni tindlela ta mati,Swinambyana leswi khulukaka swa vulombe ni phehlwa.
18  U ta tlherisela ndhawu yakwe leyi a yi kumeke, a nga ka a nga yi miti;Ku fana ni rifuwo ra bindzu rakwe, kambe leri a nga ta ka a nga ri tsakeli.
19  Hikuva u pfotlosele swisiwana, u swi siyile;U wutle yindlu leyi a nga yi akangiki.
20  Kunene a nge wisi ekhwirini rakwe;Swilo swakwe leswi navelekaka a swi nge n’wi ponisi.
21  A ku na nchumu lexi a siyeriweke xona leswaku a xi dya;Hikwalaho ka sweswo vutomi byakwe a byi nge khomeleli.
22  Niloko ndzalo yakwe yi fikelele nhlohlorhi, u ta vilela;Matimba hinkwawo ya mhangu ma ta n’wi wela ehenhla.
23  Sweswo a swi endleke, swi ta tata khwiri rakwe,U ta rhumela ku hlundzuka kakwe loku hisaka ehenhla ka yenaNaswona ku ta n’wi nela, emarhumbyini yakwe.
24  U ta balekela swihlomo swa nsimbi swa nyimpi;Vurha bya koporo byi ta n’wi boxa.
25  Ni nseve wu ta huma hi hala nhlaneni wakwe,Ni tlhari leri vangamaka ri ta huma hi hala nyongeni yakwe;Swilo leswi chavisaka swi ta lwa na yena.
26  Munyama hinkwawo wu ta vekeriwa swilo swakwe swa nkoka;Ndzilo lowu nga pfurheteriwangiki hi munhu wu ta n’wi dya;Swi ta n’wi fambela ku biha la poneke entsongeni wakwe.
27  Tilo ri ta funungula xidyoho xakwe,Ni misava yi ta n’wi pfukela.
28  Mpfula leyikulu yi ta khukhula yindlu yakwe;Ku ta va ni swilo leswi nga ta chuluriwa hi siku ra ku hlundzuka ka xona.
29  Lexi i xiavelo xa munhu wo homboloka lexi humaka eka Xikwembu,Ni ndzhaka yakwe leyi humaka eka Xikwembu.”
1  A ku ri ni wanuna un’wana etikweni ra Uzha loyi vito rakwe a a ri Yobo; wanuna loyi a a pfumala xisandzu naswona a a lulamile, a a chava Xikwembu, a a fularhela leswo biha.
2  U velekeriwe vana va majaha va nkombo ni va vanhwanyana vanharhu.
3  Naswona swifuwo swakwe a ku ri tinyimpfu ta 7 000 ni tikamela ta 3 000 ni swipani swa tihomu swa 500 ni timbhongolo ta matswele ta 500, swin’we ni ntlawa lowukulu wa malandza; wanuna loyi a va lonkulu ngopfu eka vanhu hinkwavo va le Vuxeni.
4  Kutani vana vakwe va majaha va endla nkhuvo endlwini ya un’wana ni un’wana hi siku rakwe; hiloko va humesa rito ku ya rhamba vamakwavo va xisati vanharhu leswaku va dya ni ku nwa na vona.
5  Loko masiku ya nkhuvo ma rhendzeleke ma helela, Yobo a a va vitana a va hlawulekisa; a a pfuka nimpundzu swinene a humesa switlhavelo swo hisiwa hi ku ya hi nhlayo ya vona hinkwavo; hikuva, Yobo u te, “kumbexana vana va mina va majaha va dyohile kutani va rhukana Xikwembu etimbilwini ta vona.” Hi yona ndlela leyi Yobo a a endla ha yona minkarhi hinkwayo.
6  Hiloko ku fika siku leri vana va Xikwembu xa ntiyiso va nga nghena ha rona va yima emahlweni ka Yehovha, kutani na Sathana a nghena kwala xikarhi ka vona.
7  Kutani Yehovha a ku eka Sathana: “Xana u huma kwihi?” Hiloko Sathana a hlamula Yehovha a ku: “A ndzi famba-famba emisaveni, ndzi rhendzeleka eka yona.”
8  Hiloko Yehovha a ya emahlweni a ku eka Sathana: “Xana u veke mbilu ya wena ehenhla ka nandza wa mina Yobo, hikuva a ku na munhu la fanaka na yena emisaveni, munhu la pfumalaka xisandzu, wo lulama, la chavaka Xikwembu naswona a kendlukaka eka leswo biha?”
9  Hiloko Sathana a hlamula Yehovha a ku: “Xana Yobo wo chava Xikwembu swa ntsena-ntsena?
10  Xana wena a wu vekanga rihlampfu ku n’wi sirhelela ni ku sirhelela yindlu yakwe ni hinkwaswo leswi a nga na swona matlhelo hinkwawo? U katekise ntirho wa mavoko yakwe, naswona swifuwo swakwe swi tele hinkwako-nkwako emisaveni.
11  Kambe, ndzi kombela leswaku u cinca u tshambuluta voko ra wena, u khumba hinkwaswo leswi a nga na swona kutani u vona loko a nga ta ka a nga ku rhukani exikandzeni.”
12  Hiloko Yehovha a ku eka Sathana: “Waswivo! Hinkwaswo leswi a nga na swona swi le vokweni ra wena. Ntsena u nga tshuki u tshambulutela voko ra wena ehenhla ka yena hi xiviri!” Kutani Sathana a huma a ya ekule ni mombo wa Yehovha.
13  Kutani siku rin’wana vana vakwe va majaha ni va vanhwanyana a va dya ni ku nwa vhinyo endlwini ya makwavo wa mativula.
14  Hiloko ku fika murhumiwa eka Yobo, a ku: “Tihomu a ti rima naswona timbhongolo ta matswele a ti dya byanyi etlhelo ka tona
15  loko Vasebiya va hlasela hi xitshuketa va ti teka, kutani va dlaya vatirhi hi banga; kutani ndzi baleka, mina ndzi ri ndzexe, ndzi ta ku byela.”
16  Loko loyi a ha vulavula hiloko ku fika un’wana a ku: “Ndzilo wa Xikwembu wu we hi le tilweni wu hisa tinyimpfu ni vatirhi kutani wu va herisa; kutani ndzi baleka, mina ndzi ri ndzexe, ndzi ta ku byela.”
17  Loko yoloye a ha vulavula, un’wana a fika a ku: “Vakalidiya va endle mavuthu manharhu kutani va tsutsumisa tikamela va ti teka, va dlaya vatirhi hi banga; kutani ndzi baleka, mina ndzi ri ndzexe, ndzi ta ku byela.”
18  Loko yoloye a ha vulavula, un’wana na yena a fika a ku: “Vana va wena va majaha ni va vanhwanyana a va dya ni ku nwa vhinyo endlwini ya makwavo wa mativula.
19  Kutani waswivo, hiloko ku ta mheho leyikulu yi huma hi le mananga, yi ba tinhla ta mune ta yindlu lerova yi wela ehenhla ka vantshwa lava kutani va fa. Kutani ndzi baleka, mina ndzi ri ndzexe, ndzi ta ku byela.”
20  Hiloko Yobo a suka a yima a handzula nguvu yakwe yo pfumala mavoko hi le xikarhi a tlhela a tsemeta misisi ya nhloko yakwe, a wela ehansi emisaveni a korhama
21  a ku: Ndzi hume ekhwirini ra manana ndzi nga ambalanga nchumu,Naswona ndzi ta tlhelela kona ndzi nga ambalanga nchumu.Yehovha hi byakwe u nyikile, naswona Yehovha hi byakwe u tekile.Vito ra Yehovha a ri ye emahlweni ri dzunisiwa.”
22  Eka hinkwaswo leswi, Yobo a nga dyohanga kumbe ku vula leswi nga fanelangiki eka Xikwembu.
2  Endzhaku ka sweswo ku fika siku leri vana va Xikwembu xa ntiyiso va ngheneke ha rona va yima emahlweni ka Yehovha, hiloko na Sathana a nghena kwalaho exikarhi ka vona a yima emahlweni ka Yehovha.
2  Kutani Yehovha a ku eka Sathana: “Kahle-kahle u huma kwihi?” Hiloko Sathana a hlamula Yehovha a ku: “A ndzi famba-famba emisaveni ndzi rhendzeleka eka yona.”
3  Hiloko Yehovha a ya emahlweni a ku eka Sathana: “Xana u veke mbilu ya wena ehenhla ka nandza wa mina Yobo, hikuva a ku na munhu la fanaka na yena emisaveni, munhu la pfumalaka xisandzu, wo lulama, la chavaka Xikwembu naswona a kendlukaka eka leswo biha? Kambe nisweswi wa ha khomelele swi tiya eka vutshembeki byakwe, hambileswi u ndzi hlohlotelaka leswaku ndzi n’wi mita ku nga ri na xivangelo.”
4  Kambe Sathana a hlamula Yehovha a ku: “Nhlonge hi nhlonge, hinkwaswo leswi munhu a nga na swona u ta swi humesa leswaku a ponisa moya-xiviri wakwe.
5  Ndzi kombela leswaku u cinca u tshambuluta voko ra wena, u khumba marhambu yakwe ni nyama yakwe kutani u vona loko a nga ta ka a nga ku rhukani exikandzeni.”
6  Hiloko Yehovha a ku eka Sathana: “Hi yoloye evokweni ra wena! Kambe hlayisa moya-xiviri wakwe ntsena!”
7  Kutani Sathana a huma a ya ekule ni mombo wa Yehovha, hiloko a ba Yobo hi marhumba lama nga ni khombo ku sukela enkondzweni wakwe ku ya ethavathaveni.
8  Hiloko a teka xirhengele leswaku a ti nwaya hi xona; a a tshama enkumeni.
9  Emakumu nsati wakwe a ku eka yena: “Xana wa ha khomelele u tiya eka vutshembeki bya wena nisweswi? Rhukana Xikwembu u fa!”
10  Kambe a ku eka yena: “U vulavula kukota un’wana wa vavasati vo hunguka. Xana hi fanele hi amukela leswi nga swinene ntsena eka Xikwembu xa ntiyiso, hi nga amukeli ni leswo biha?” Eka hinkwaswo leswi, Yobo a nga dyohanga hi nomu wakwe.
11  Vanakulobye vanharhu va Yobo va twa hi ta makhombo hinkwawo lama n’wi weleke, kutani va ta, un’wana ni un’wana a huma endhawini ya ka vona, Elifazi lowa le Temani, Bilidadi lowa le Xuwa na Sofara lowa le Namani. Kutani va hlangana hilaha va twananeke hakona leswaku va ta n’wi tshandzisa ni ku n’wi chavelela.
12  Loko va tlakusa mahlo ya vona va ha ri ekule a va nga n’wi tivi hi nkarhi wolowo. Kutani va tlakusa marito ya vona va rila ni ku handzulela tinguvu ta vona to pfumala mavoko hi le xikarhi kutani va tsutsuxela ritshuri ehenhla ri wela etinhlokweni ta vona.
13  Va hambeta va tshama na yena ehansi masiku ya nkombo ni vusiku bya nkombo, naswona a a nga ri kona la vulaka rito eka yena, hikuva a va swi vona leswaku a a twa ku vava lokukulu ngopfu.
3  Endzhaku ka leswi Yobo a pfula nomu wakwe a rhukana siku rakwe.
2  Kutani Yobo a angula a ku:
3  “A ri fe siku leri ndzi nga velekiwa ha rona,Nivusiku lebyi un’wana a nga te, ‘Ku tikiwe munhu la tiyeke emirini!’
4  Loko ku ri siku rero, a ri ve munyama.Xikwembu xi nga ri languti xi ri ehenhla,Ni ku vonakala ka siku ku nga vangami ehenhla ka rona.
5  A ri ve siku ra munyama ni ndzhuti lowukulu.Papa ra mpfula a ri tshame ehenhla ka rona.A ri hlaseriwe hi swilo leswi endlaka siku ri va munyama.
6  Vusiku byebyo—a byi dzwihale;Byi nga tshuki byi tsaka emasikwini ya lembe;Byi nga tshuki byi hlayiwa exikarhi ka tin’hweti ta ku rhendzeleka ka n’weti.
7  Waswivo! Vusiku byebyo—a byi ve mhika;Byi nga tshuki byi huwelela hi ku tsaka.
8  A byi sandziwe hi lava rhukanaka siku,Lava lunghekeleke ku pfuxa Levhiyathani.
9  Tinyeleti ta ku vonakala ka byona a ti hundzuke munyama;A byi rindze ku vonakala, kambe ku vonakala ku nga vi kona;Naswona byi nga ku voni ku vangama ka vurhonga.
10  Hikuva a byi yi pfalanga nyangwa ya khwiri ra manana,Leswaku byi tumbeta ku karhateka ndzi nga ku voni.
11  Hikwalaho ka yini ndzi nga felanga embelekweni?Hikwalaho ka yini ndzi nga humanga ekhwirini kutani ndzi timeka?
12  Hikwalaho ka yini matsolo ma ndzi amukerile,Naswona hikwalaho ka yini ndzi kume mavele yo an’wa eka wona?
13  Hikuva sweswi a ndzi ta va ndzi etlele leswaku ndzi nga kavanyetiwi;A ndzi ta va ndzi etlele khale; a ndzi ta va ndzi wisile
14  Ni tihosi ni vatsundzuxi va misava,Lava tiakelaka tindhawu leti nga marhumbi,
15  Kumbe ni tihosana leti nga ni nsuku,Leti tataka tindlu ta tona hi silivhere;
16  Kumbe, loko a ndzi nga vanga kona ku fana ni ku onhaka ka khwiri loku fihlekeke,Ku fana ni vana lava nga ku vonangiki ku vonakala.
17  Kwalaho lavo homboloka a va ha karhateki,Kwalaho lava heleke matimba va wisile.
18  Vakhotsiwa va tshamisekile;Entiyisweni a va ri twi rito ra loyi a va tirhisaka.
19  Kwalaho lavatsongo ni lavakulu va fana,Ni hlonga ri ntshunxekile eka n’wini wa rona.
20  Hikwalaho ka yini xi nyika la karhatekaka ku vonakala,Ni vutomi eka lava moya-xiviri wa vona wu karhatekeke?
21  Hikwalaho ka yini ku ri ni lava va rindzeke rifu, kasi a ri kona,Hambiloko va hambeta va ri cela ku tlula xuma lexi fihliweke?
22  Lava tsakaka va tlhela va tsakisisa swinene,Va khana hikuva va kuma ndhawu yo lahleriwa eka yona.
23  [Hikwalaho ka yini xi n’wi nyika ku vonakala] munhu la tiyeke emirini, loyi tindlela takwe ti tumbeleke,Loyi Xikwembu xi n’wi sirhelelaka?
24  Hikuva emahlweni ka swakudya swa mina ku ni nhlomulo,Naswona ku cema ka mina ku khuluka ku fana ni mati;
25  Hikuva ndzi chava xilo lexi chavisaka, xi ta ehenhla ka mina;Naswona nchumu lowu wu ndzi chavisaka wu ta eka mina.
26  A ndzi si tshama ndzi ntshunxeka, kumbe ndzi nga kavanyetiwi,Kumbe ndzi kuma ku wisa, kambe maxangu ma fika.”
33  “Hambiswiritano, sweswi ndza ku kombela leswaku u yingisa marito ya mina, Wena Yobo,Yingisela hinkwaswo leswi ndzi nga ta swi vula.
2  Waswivo, ndzi kombela ku pfula nomu wa mina;Ririmi ra mina ri boheka ku vulavula hi malaka ya mina.
3  Marito ya mina i ku lulama ka mbilu yanga,Naswona nomu wa mina wu swi vula hi ku tshembeka leswi ndzi swi tivaka.
4  Moya wa Xikwembu hi wona wu ndzi endleke,Ni ku hefemula ka Lowa Matimba Hinkwawo hi kona ku endleke leswaku ndzi hanya.
5  Loko u swi kota, ndzi angule,Longoloxa marito emahlweni ka mina; yimeka.
6  Waswivo! Na mina ndzi fana na wena emahlweni ka Xikwembu xa ntiyiso;Na mina ndzi vumbiwile hi misava.
7  Waswivo! Ku hava ku chavisa ko karhi loku nga eka mina loku nga ku chavisaka,Naswona ku hava xilo lexi tshikilelaka eka mina lexi nga ku tikelaka.
8  Hikwalaho ka leswi ntsena u swi vuleke etindleveni ta mina,Ndzi tshamela ku twa mpfumawulo wa marito ya wena,
9  ‘Ndzi tengile, a ndzi tluli nawu;Ndzi basile, a ndzi na xidyoho.
10  Waswivo! Xi ndzi vona nandzu,Xi ndzi teka ndzi ri nala wa xona.
11  Xi nghenisa milenge ya mina etingoleni,Xi languta tindlela ta mina hinkwato.’
12  Waswivo! Eka leswi, a wu lulamanga, ndza ku hlamula;Hikuva Xikwembu xi n’wi tlula swinene munhu wa nyama.
13  Hikwalaho ka yini u kanetana na xona,Hileswi xi nga ma hlamuriki marito ya wena hinkwawo?
14  Phela Xikwembu xi vulavula kan’we,Na kambirhi​—hambileswi munhu a nga swi xiximiki—
15  Enorhweni, exivonweni xa vusikuLoko vurhongo lebyikulu byi khoma vanhu,Hi nkarhi wa ku etlela esangweni.
16  Hi kona laha xi pfalulaka tindleve ta vanhu,Naswona xi lemela xikhongotelo xa vona,
17  Ku hambukisa munhu exiendlweni xakwe,Leswaku xi ta funengeta ku tinyungubyisa ka munhu la tiyeke emirini.
18  Xi tlhentlhisa moya-xiviri wakwe emugodiniNi vutomi byakwe leswaku byi nga hundzisiwi hi nseve.
19  Entiyisweni u tshinyiwa hi xitlhavi esangweni rakwe,Naswona ku holova ka marhambu yakwe ku ya emahlweni.
20  Vutomi byakwe byi endla leswaku xinkwa xi nyenyetsa hakunene,Ni moya-xiviri wakwe wu endla tano hi swakudya leswi navelekaka.
21  Nyama yakwe yi vonaka yi hlakala,Marhambu yakwe lawa a ma nga vonaki kunene ma humela ehandle.
22  Moya-xiviri wakwe wu tshinela emugodini,Ni vutomi byakwe eka lava va dlayaka.
23  Loko a ri ni murhumiwa,Muvulavuleri, a ri un’we eka vanhu va 1 000,Ku byela munhu vululami byakwe,
24  Kutani wa n’wi tsakela ivi a ku,‘N’wi suseni a nga rheleli emugodini!Ndzi kume nkutsulo!
25  Nyama yakwe a yi ve yintshwa ku tlula evuntshweni;A a vuyele emasikwini ya matimba yakwe ya vuntshwa.’
26  U ta kombela Xikwembu leswaku xi n’wi tsakela,Kutani yena u ta vona xikandza xa xona hi ku huwelela ka ku tsaka,Naswona xi ta vuyisela ku lulama ka xona eka munhu wa nyama.
27  U ta yimbelelela vanhu a ku,‘Ndzi dyohile; naswona ndzi soholote leswi lulameke,Kunene a ku nga ri nchumu lowu faneleke eka mina.
28  Xi kutsule moya-xiviri wa mina leswaku wu nga hundzeli emugodini,Ni vutomi bya mina byi ta vona ku vonakala.’
29  Waswivo! Swilo leswi hinkwaswo swi endliwa hi Xikwembu,Kambirhi, kanharhu, eka munhu la tiyeke emirini,
30  Ku tlherisa moya-xiviri wakwe emugodini,Leswaku a ta voningeriwa hi ku vonakala ka lava hanyaka.
31  Wena Yobo, nyikela nyingiso! Ndzi yingise!Miyela, mina ndzi ta ya emahlweni ndzi vulavula.
32  Loko ku ri ni marito yo ma vula, ndzi angule;Vulavula, hikuva ndzi tsakela ku lulama ka wena.
33  Loko ma nga ri kona, ndzi yingise;Miyela, ndzi ta ku dyondzisa vutlhari.”
12  Yobo a ya emahlweni a hlamula a ku:
2  “Entiyisweni n’wina mi vanhu,Naswona vutlhari byi ta fa na n’wina!
3  Na mina ndzi ni mbilu ku fana na n’wina.A ndzi ntsongo eka n’wina,I mani la nga riki na swilo swo fana ni leswi?
4  Ndzi ve xihlekiso eka munhu-kulorhi,La vitanaka Xikwembu leswaku xi n’wi hlamula.Munhu la lulameke, la nga riki na xisandzu, i xihlekiso.
5  La nga karhatiwiki hi nchumu, u ehleketa leswaku ku herisiwa i xisolo;Ku lunghekele lava milenge ya vona yi tsekatsekaka.
6  Mintsonga ya lava phangaka a yi karhateki,Ni lava karihisaka Xikwembu va ni ku hlayisekaKa loyi a nga ni xikwembu evokweni rakwe.
7  Hambiswiritano, ndzi kombela u vutisa swifuwo, swi ta ku letela;Ni swivumbiwa swa matilo leswi nga ni timpiko, swi ta ku byela.
8  Kumbe yisa nyingiso eka misava, yi ta ku dyondzisa;Ni tinhlampfi ta lwandle ti ta ku byela.
9  I mani la nga swi tiviki exikarhi ka leswi hinkwaswoLeswaku swilo leswi swi endliwe hi voko ra Yehovha,
10  Xana moya-xiviri wa un’wana ni un’wana la hanyaka wu le vokweni ra maniNi moya wa nyama hinkwayo ya vanhu?
11  Xana ndleve hi yoxe a yi ma ringeti maritoHilaha malaka ma nantswaka swakudya hakona?
12  Xana vutlhari a byi kona eka lava kulekeNi ku twisisa eka lava nga ni masiku yo tala?
13  Yena u ni vutlhari ni matimba;U ni switsundzuxo ni ku twisisa.
14  Waswivo! Wa hirimuxa, leswaku ku nga akiwi;U pfalela munhu, leswaku ku nga pfuriwi.
15  Waswivo! U sivela mati kutani ma oma;Wa ma rhuma, kutani ma hundzula misava.
16  U ni ntamu ni vutlhari lebyi pfunaka;La endlaka xihoxo ni la lahlekaka i va yena;
17  U endla leswaku vatsundzuxi va famba va nga ambalanga nchumu emilengeni,Naswona u endla leswaku vaavanyisi va jamuka.
18  U ntshunxa swiboho swa tihosi,Naswona u boha vamba emasengeni ya tona.
19  U endla leswaku vaprista va famba va nga ambalanga nchumu emilengeni,Wa va tsongahata lava tshamisekeke kahle;
20  U susa marito eka lavo tshembeka,Naswona u susa ku twisisa ka lava kuleke;
21  U chululela ku hlekula ehenhla ka lava nga ni xiyimo xa le henhla,Entiyisweni u tsanisa vamba ra lava matimba;
22  U paluxa swilo swo enta leswi nga emunyameni,Naswona ndzhuti lowukulu u wu tisa laha ku nga ni ku vonakala;
23  U endla leswaku matiko ma kula swinene, leswaku a ta ma lovisa;U hangalasa matiko, leswaku a ta ma hlongola;
24  U susa timbilu ta varhangeri va tiko,Leswaku a ta ti endla ti tsendzeleka endhawini leyi nga riki na nchumu, laha ku nga riki na ndlela.
25  Va gugurhuteka emunyameni, laha ku nga riki na ku vonakala,Leswaku a ta va endla va tsendzeleka ku fana ni munhu la dakweke.
