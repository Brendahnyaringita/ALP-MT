10  Oho Yehovha, hikwalaho ka yini u yime le kule swinene?Hikwalaho ka yini u tifihlile hi minkarhi ya maxangu?
2  Eku titlakuseni kakwe, lowo homboloka u n’wi hlongorisa swinene la xanisekaka;Va phasiwa hi mianakanyo leyi va yi anakanyeke.
3  Hikuva lowo homboloka u tidzunisile hikwalaho ka ku navela ka vutianakanyi ka moyaxiviri wakwe,Ni la bindzulaka hi ndlela leyi nga fanelangiki u tikatekisile;נ [Nun]A nga vanga ni xichavo eka Yehovha.
4  Lowo homboloka hi ku tikurisa kakwe a nga lavisisi;Mianakanyo yakwe hinkwayo yi ri: “A ku na Xikwembu.”
5  Tindlela takwe ta humelela nkarhi hinkwawo.Xiboho xa wena xa vuavanyisi xi le henhla swinene ka mianakanyo yakwe;Hinkwavo lava n’wi vengaka, wa va hlundzukela.
6  Embilwini yakwe u te: “A ndzi nge tsekatsekisiwi;Eka xitukulwana xin’wana ku ya eka xitukulwana xin’wana, a ndzi nge vi ekhombyeni.”
7  Nomu wakwe wu tele hi swihlambanyo ni vuxisi ni ku tshikilela.Ehansi ka ririmi rakwe ku ni leswi karhataka, ni vubihi.
8  U tshama a tumbelerile eswimitanini;Etindhawini leti tumbeleke, u ta dlaya munhu la pfumalaka nandzu.ע [ʽAʹyin]Mahlo yakwe ma languta munhu wa khombo.
9  U tshama endhawini leyi tumbeleke ku fana ni nghala evutumbelweni bya yona.U tshama a tumbelerile leswaku a ta n’wi rhwala hi nkani munhu la xanisekaka.U n’wi rhwala hi nkani munhu la xanisekaka loko a pfala rikoka rakwe.
10  U pfotlosekile, wa korhama,Vuthu ra lava nga ni gome ri ta wela emin’waleni yakwe ya matimba.
11  Embilwini yakwe u te: “Xikwembu xi rivele.Xi tumbete xikandza xa xona.Kunene a xi nge pfuki xi swi vonile.”
12  Oho Yehovha, Humelela. Wena Xikwembu, tlakusa voko ra wena.U nga va rivali lava xanisekaka.
13  Hikwalaho ka yini lowo homboloka a nga ri na xichavo eka Xikwembu?Embilwini yakwe u te: “A wu nge ndzi vutisi nchumu.”
14  Hikuva wena hi wexe u vone ku karhateka ni ku dyiwa hi mbitsi.U tshamela ku languta, leswaku u swi nghenisa evokweni ra wena.La nga ni khombo, la nga riki na tatana, u titshega hi wena.Wena u mupfuni wakwe.
15  Tshova voko ra lowo homboloka ni lowo biha.Onge u nga lavisisa vuhomboloki bya yena ku fikela loko u nga ha byi kumi.
16  Yehovha i Hosi hilaha ku nga riki na makumu, ni hilaha ku nga heriki.Matiko ma lovile emisaveni yakwe.
17  Kunene u ta yingisa ku navela ka lavo rhula, Wena Yehovha.U ta lunghiselela mbilu ya vona.U ta nyikela nyingiso hi ndleve ya wena,
18  Leswaku u avanyisela n’wana la nga riki na tatana ni la pfotlosiweke,Leswaku munhu wa nyama wa la misaveni a nga ha tlheli a vanga ku chava.
4  Loko ndzi vitana, ndzi hlamule, Wena Xikwembu xanga xo lulama.U fanele u ndzi pfulela ndhawu yo anama emaxangwini.Ndzi kombe tintswalo naswona u yingisa xikhongelo xa mina.
2  N’wina vana va vanhu, xana ku vangama ka mina ku fanele ku va ndzhukano ku fikela rini,Kasi mi hambeta mi rhandza swilo swa hava,Kasi mi hambeta mi lava mavunwa? Seʹlah.
3  Kutani swi tiveni kunene leswaku Yehovha u ta hlawula la tshembekeke wakwe;Yehovha u ta ndzi yingisa loko ndzi n’wi vitana.
4  Hlundzukani, kambe mi nga dyohi.Vulavulani hi mbilu ya n’wina loko mi ri esangweni ra n’wina, kutani mi miyela. Seʹlah.
5  Humesani switlhavelo swa ku lulama,Naswona mi tshemba Yehovha.
6  Ku ni vo tala lava vulaka va ku: “I mani la nga ta hi kombisa leswinene?”Tlakusela ku vonakala ka xikandza xa wena ehenhla ka hina, Wena Yehovha.
7  Kunene u ta tsakisa mbilu ya minaKu tlula nkarhi lowu mavele ya vona ni vhinyo ya vona leyintshwa a swi tele ha wona.
8  Ndzi ta pavalala ni ku etlela hi ku rhula,Hikuva wena u ri wexe, Wena Yehovha, u endla leswaku ndzi tshama ndzi sirhelelekile.
26  Oho Yehovha, ndzi ava nyise, hikuva mina ndzi fambe hi vutshe mbeki byanga,Naswona ndzi tshembe Yehovha, leswaku ndzi nga tsekatseki.
2  Oho Yehovha, ndzi kambele, u ndzi ringa;Tengisa tinso ta mina ni mbilu ya mina.
3  Hikuva musa wa wena wa rirhandzu wu le mahlweni ka mahlo ya mina,Naswona ndzi fambe entiyisweni wa wena.
4  A ndzi tshamanga ni vanhu lava nga riki na ntiyiso;Naswona a ndzi ngheni ni vanhu lava va fihlaka leswi va nga swona.
5  Ndzi venga nhlengeletano ya vaendli va leswo biha,Naswona a ndzi tshami ni lavo homboloka.
6  Ndzi ta hlamba mavoko ya mina hi ku pfumala nandzu,Ndzi ta rhendzeleka ealitarini ya wena, Wena Yehovha,
7  Ndzi endla leswaku ku nkhensa ku twala swinene,Ni ku vula mintirho ya wena hinkwayo leyi hlamarisaka.
8  Yehovha, ndzi swi rhandzile ku tshama endlwini ya wenaNi ndhawu leyi ku vangama ka wena ku tshamaka eka yona.
9  U nga susi moyaxiviri wa mina swin’we ni vadyohi,Hambi ku ri vutomi bya mina ni bya vanhu lava va nga ni nandzu wa ngati.
10  Lava ku nga ni ku tikhoma ko biha emavokweni ya vona,Lava ku nga ni ku fumbarherisa evokweni ra vona ra xinene.
11  Loko ku ri mina, ndzi ta famba hi vutshembeki bya mina.Ndzi kutsule, u ndzi tsakela.
12  Kunene nenge wa mina wu ta yima exivandleni lexi nga rivala;Ndzi ta dzunisa Yehovha emintshungwini leyi hlengeletaneke.
11  Ndzi tumbela eka Yehovha.Kunene n’wina ma xinyata mi byela moyaxiviri wa mina mi ku:“Balekelani entshaveni ya n’wina ku fana ni nyenyana!
2  Hikuva, waswivo, lavo homboloka va kunga vurha,Va lunghisa nseve wa vona ehenhla ka ngoti ya vurha,Ku copa lava lulameke embilwini, loko va ri eku dzwihaleni.
3  Loko masungulo ma hirimuxiwa,Xana un’wana ni un’wana la lulameke u fanele a endla yini?”
4  Yehovha u le tempeleni yakwe yo kwetsima.Yehovha—xiluvelo xakwe xi le matilweni.Mahlo yakwe ma vona, mahlo yakwe lama vangamaka ma kambela vana va vanhu.
5  Yehovha u kambela wo lulama ni wo homboloka,Kunene moyaxiviri Wakwe wa n’wi venga un’wana ni un’wana la rhandzaka madzolonga.
6  U ta nisela lavo homboloka swirimbana, ndzilo ni xivavulaNi mheho leyi vavulaka, leswaku swi va xiphemu xa xinwelo xa vona.
7  Hikuva Yehovha u lulamile; u rhandza swiendlo swo lulama.Lavo lulama hi vona lava nga ta vona xikandza xakwe.
132  Tsundzuka, Wena Yehovha, malunghana na DavhidaKu tsongahatiwa kakwe hinkwako;
2  Ndlela leyi a hlambanyeke eka Yehovha ha yona,Ndlela leyi a endleke xitshembiso lexi hlambanyiweke ha yona eka Lowa Matimba wa Yakobe:
3  “A ndzi nge yi entsongeni wa yindlu ya mina.A ndzi nge tlhandlukeli emubedweni wa kamara ra mina lerikulu ro wisela eka rona,
4  Mahlo ya mina a ndzi nge ma nyiki vurhongo,Hambi ku ri ku khudzeherisa mahlo ya mina lama vangamaka,
5  Kukondza ndzi kuma ndhawu ya Yehovha,Tabernakela leyikulu ya Lowa Matimba wa Yakobe.”
6  Waswivo! Hi swi twile aEfurata,Hi swi kumile emasin’wini ya makhwati.
7  A hi ngheneni etabernakeleni yakwe leyikulu;A hi nkhinsameni evunavelweni byakwe.
8  Oho Yehovha, yana endhawini ya wena yo wisela eka yona,Wena ni areka ya ntamu wa wena.
9  Vaprista va wena a va ambale ku lulama,Lava tshembekeke va wena a va huwelele hi ku tsaka.
10  Hikwalaho ka Davhida nandza wa wena,U nga xi tlherisi xikandza xa mutotiwa wa wena.
11  Yehovha u hlambanyile eka Davhida,Entiyisweni a nge tlhentlhi eka xona:“Mbhandzu wa khwiri ra wenaNdzi ta wu veka exiluvelweni xa wena.
12  Loko vana va wena vo hlayisa ntwanano wa minaNi switsundzuxo swa mina leswi ndzi nga ta va dyondzisa swona,Ni vana va vona hi masikuVa ta tshama exiluvelweni xa wena.”
13  Hikuva Yehovha u hlawule Siyoni;U wu naverile leswaku wu va ndhawu yakwe yo tshama eka yona:
14  “Leyi i ndhawu ya mina yo wisela eka yona hi masiku;Ndzi ta tshama laha, hikuva ndzi ku naverile.
15  Swakudya swa wona ndzi ta swi katekisa hakunene.Swisiwana swa wona ndzi ta swi xurhisa hi xinkwa.
16  Vaprista va wona ndzi ta va ambexa ku ponisiwa;Ni lavo tshembeka va wona kunene va ta huwelela hi ku tsaka.
17  Kwalaho ndzi ta endla leswaku rimhondzo ra Davhida ri kula.Ndzi ri lulamise kahle rivoni ra mutotiwa wa mina.
18  Valala va yena ndzi ta va ambexa tingana;Kambe xidlodlo xa yena xi ta hluka ehenhla ka yena.”
49  Yingisani n’wina hinkwenu.Rhiyani ndleve, n’wina lava akeke emafambiselweni lawa ya swilo,
2  N’wina vana va vanhu,Wena la fuweke na wena xisiwana.
3  Nomu wa mina wu ta vulavula swilo swa vutlhari,Naswona mbilu ya mina yi ta anakanyisisa hi swilo swa ku twisisa.
4  Ndleve ya mina ndzi ta yi rhiyela marito ya vutlhari;Ndzi ta hlamusela mawetana ya mina eka haripa.
5  Ha yini ndzi fanele ndzi chava emasikwini ya vubihi,Loko xidyoho xa lava va ndzi kanganyisaka xi ndzi rhendzela?
6  Lava va tshembaka swo tihlayisa swa vona,Naswona va tshamelaka ku tibuma hi ku tala ka rifuwo ra vona,
7  A nga kona ni wun’we eka vona la nga kutsulaka makwavo,Hambi ku ri ku nyika Xikwembu nkutsulo wakwe;
8  (Naswona hakelo ya nkutsulo wa moya-xiviri wa vona i ya risima swineneLerova a ya ha ri kona hilaha ku nga riki na makumu)
9  Leswaku u fanele a hanya hi masiku a nga voni mugodi.
10  Hikuva wa swi vona leswaku ni tintlhari ta fa,Xihunguki ni la nga anakanyiki va lova,Naswona va fanele va siyela van’wana swo tihlayisa swa vona.
11  Endzeni va navela onge tindlu ta vona ti nga va kona hilaha ku nga riki na makumu,Titabernakela ta vona ku suka eka xitukulwana xin’wana ku ya eka xitukulwana xin’wana.Va thye tindhawu ta vona leti lombiweke hi mavito ya vona.
12  Kambe munhu wa la misaveni, hambiloko a xiximiwa, a nge tshami;Hakunene u fana ni swiharhi leswi dlayiweke.
13  Leyi i ndlela ya lava hungukeke,Ni ya lava va va landzelaka, lava tsakelaka leswi va swi vulaka. Seʹlah.
14  Ku fana ni tinyimpfu va ta ya eSheol;Rifu ri ta va risa;Naswona lavo lulama va ta va tsongahata nimixo,Ni swivumbeko swa vona swi ta hlakala;Un’wana ni un’wana u ta tshama eSheol, ematshan’weni ya vutshamo lebyi tlakukeke.
15  Hambiswiritano, Xikwembu xi ta kutsula moya-xiviri wa mina evokweni ra Sheol,Hikuva xi ta ndzi amukela. Seʹlah.
16  U nga chavi loko munhu un’wana a kuma rifuwo,Loko ku vangama ka yindlu yakwe ku engeteleka,
17  Hikuva loko a fa a nge fambi na nchumu;Ku vangama kakwe a ku nge rheleli na yena.
18  Hikuva enkarhini wa ku hanya kakwe a a tshamela ku katekisa moya-xiviri wakwe;(Vanhu va ta ku dzunisa hikuva u endla kahle)
19  Moya-xiviri wakwe eku heteleleni wu fika laha ku fikeke xitukulwana xa vatata wakwe.A va nge he tlheli va vona ku vonakala.
20  Munhu wa la misaveni, hambiloko a xiximiwa, loko a nga twisisi,Hakunene u fana ni swiharhi leswi dlayiweke.
125  Lava va tshembaka YehovhaVa fana ni Ntshava ya Siyoni, leyi nga ta ka yi nga tsekatsekisiwi, kambe yi tshamaka hilaha ku nga riki na makumu.
2  Yerusalema—tanihi leswi yi rhendzeriweke hi tintshava,Hi ndlela leyi fanaka Yehovha u rhendzele vanhu vakweKu sukela sweswi ku fika enkarhini lowu nga riki na makumu.
3  Hikuva nhonga ya vuhosi byo homboloka a yi nge hambeti yi titshega hi vuhlolotwana bya lavo lulama,Leswaku lavo lulama va nga tshambuluti voko ra vona ehenhla ka xiendlo xin’wana ni xin’wana lexi hoxeke.
4  Oho Yehovha, endla leswinene eka lavo lulama,Ni le ka lava lulameke etimbilwini ta vona.
5  Loko ku ri lava va hambukelaka etindleleni ta vona to homboloka,Yehovha u ta endla leswaku va famba ni lava va hanyaka hi swo biha.Ku ta va ni ku rhula ehenhla ka Israyele.
112  Dzunisani Yah! א [ʼAʹleph]Wa tsaka munhu la chavaka Yehovha,ב [Behth]La tsakisiwaka swinene hi swileriso swakwe.
2  Vana vakwe va ta va ni matimba emisaveni. ד [Daʹleth]Loko ku ri xitukulwana xa lavo lulama, xi ta katekisiwa.
3  Swilo swa nkoka ni rifuwo swi le ndlwini yakwe;ו [Waw]Naswona ku lulama kakwe ku tshama hi masiku.
4  U voninge emunyameni kukota loko ku vonakala ku voningela lavo lulama. ח [Chehth]U ni nsovo ni tintswalo ni ku lulama.
5  Munhu lonene u ni nsovo naswona wa lombisa. י [Yohdh]U seketela timhaka takwe hi vululami.
6  Hikuva a nge tsekatsekisiwi nikatsongo. ל [Laʹmedh]Lowo lulama u ta tsundzukiwa hilaha ku nga riki na makumu.
7  A nge ma chavi ni mahungu yo biha. נ [Nun]Mbilu yakwe yi yime yi tiya, yi endliwe leswaku yi tshembela eka Yehovha.
8  Mbilu yakwe a yi tsekatseki; a nge chavi,ע [ʽAʹyin]Ku fikela loko a languta swirha swakwe.
9  U ave hinkwako-nkwako; u nyike lava nga swisiwana. צ [Tsa·dhehʹ]Ku lulama kakwe ku tshama hi masiku. ק [Qohph]Nanga yakwe yi ta tlakusiwa hi ku vangama.
10  Lowo homboloka u ta vona, a dyisiwa mbitsi hakunene. ש [Shin]U ta getserisa meno ivi a n’oka hakunene. ת [Taw]Ku navela ka lavo homboloka ku ta lova.
94  Oho Yehovha, Xikwembu xa swiendlo swaku rihisela,Oho Xikwembu xa swiendlo swa ku rihisela, vangama!
2  Suka u yima, Wena Muavanyisi wa misava.Vuyisa ndzihiso ehenhla ka lava va titlakusaka.
3  Lavo homboloka va ta fika kwihi, Wena Yehovha,Lavo homboloka va ta khana ku fikela rini?
4  Va tshamela ku phyaphyarha, va tshamela ku vulavula va nga lawuleki;Hinkwavo lava hanyaka hi swo biha va tshamela ku tikurisa.
5  Oho Yehovha, va tshamela ku pfotlosa vanhu va wena,Va tshamela ku xanisa ndzhaka ya wena.
6  Va dlaya noni ni muluveri,Va va dlaya hi vomu vana lava nga riki na tatana.
7  Va hambeta va ku: “Yah a nga swi voni;Naswona Xikwembu xa Yakobe a xi swi twisisi.”
8  Twisisani, n’wina vanhu lava nga anakanyiki;Loko ku ri n’wina swihunguki, xana mi ta va ni ku twisisa rini?
9  Xana Loyi a vumbeke ndleve, a nge twi?Kumbe Loyi a vumbaka tihlo, xana a nge voni?
10  Loyi a lulamisaka matiko, xana a nge tshinyi,Ni Loyi a dyondzisaka vanhu vutivi?
11  Yehovha wa yi tiva miehleketo ya vanhu, leswaku va fana ni moya.
12  Wa tsaka munhu la tiyeke emirini loyi u n’wi lulamisaka, Wena Yah,Ni loyi u n’wi dyondzisaka nawu wa wena,
13  Ku n’wi nyika ku rhula emasikwini ya khombo,Ku fikela loko lowo homboloka a celeriwa mugodi.
14  Hikuva Yehovha a nge va fularheli vanhu vakwe,Hambi ku ri ku siya ndzhaka yakwe.
15  Hikuva xiboho xa vuavanyisi xi ta vuyela eku lulameni,Naswona hinkwavo lava nga ni mbilu yo lulama va ta xi landzela.
16  I mani la nga ta ndzi lwela ni lava endlaka swo biha?I mani la nga ta ndzi lwela ni lava va hanyaka hi swo homboloka?
17  Handle ka loko Yehovha o ndzi pfuna,Hi nkarhinyana moya-xiviri wa mina wu ta va wu tshame hi ku rhula.
18  Loko ndzi ku: “Kunene nenge wa mina wu ta dedeleka,”Oho Yehovha, musa wa wena wa rirhandzu wu hambete wu ndzi seketela.
19  Loko miehleketo ya mina leyi ndzi karhataka yi tele endzeni ka mina,Nchavelelo wa wena wu sungule ku vukarha moya-xiviri wa mina.
20  Xana xiluvelo lexi vangaka maxangu xi nga va ni vunghana na wenaKasi xi kunguhata khombo hi xileriso xa nawu?
21  Va wu hlasela hi matimba moya-xiviri wa lowo lulamaVa vula ni ngati ya la pfumalaka nandzu leswaku yi hombolokile.
22  Kambe Yehovha u ta va xisirhelelo xa mina lexi tlakukeke,Xikwembu xanga, ribye ra vutumbelo bya mina.
23  Kutani u ta tlherisela vubihi bya vona ehenhla ka vonaU ta va miyeta hi khombo ra vona.Yehovha Xikwembu xa hina u ta va miyeta.
147  Dzunisani Yah,Hikuva i swinene ku yimbelelela Xikwembu xa hina miloti;Hikuva swa tsakisa—ku dzunisa ka fanela.
2  Yehovha u aka Yerusalema;Lava hangalakeke va Israyele u va hlengeleta swin’we.
3  U horisa vanhu lava timbilu ta vona ti vavisekeke,Naswona u boha timbanga ta vona leti vavaka.
4  U hlaya tinyeleti leswaku i tingani;Hinkwato ka tona u ti vitana hi mavito ya tona.
5  Hosi ya hina i yikulu naswona yi ni matimba lamakulu;Ku twisisa ka yona a ku runguleki.
6  Yehovha u lamulela lavo rhula;Lavo homboloka u va celela emisaveni.
7  Hlamulani Yehovha hi ku nkhensa;Yimbelelelani Xikwembu xa hina miloti eka haripa,
8  Loyi a funengetaka matilo hi mapapa,Loyi a lunghiselelaka mpfula ya misava,Loyi a endlaka leswaku tintshava ti mirisa byanyi bya rihlaza.
9  Swiharhi u swi nyika swakudya swa swona,Mavondlo ya mawukuwuku lama tshamelaka ku rila.
10  A nga tsakisiwi hi matimba ya hanci,Hambi ku ri ku tsakisiwa hi milenge ya munhu.
11  Yehovha u tsakisiwa hi lava va n’wi chavaka,Lava va rindzelaka musa wakwe wa rirhandzu.
12  Bumabumela Yehovha, Wena Yerusalema.Dzunisa Xikwembu xa wena, Wena Siyoni.
13  Hikuva u tiyise swigogo swa tinyangwa ta wena;U katekise vana va wena lava nga exikarhi ka wena.
14  U veka ku rhula endhawini ya wena;U hambeta a ku dyisa koroni leyinene.
15  U rhumela rito rakwe emisaveni;Rito rakwe ri tsutsuma hi rivilo.
16  U nyika gamboko kukota voya;Gwitsi u ri hangalasa kukota nkuma.
17  U wisa ayisi yakwe kukota magavadi.I mani la nga yimaka emahlweni ka ku titimela kakwe?
18  U rhumela rito rakwe ri ya swi n’okisa.U hungisa mheho yakwe;Mati ma huma.
19  Rito rakwe u ri byela Yakobe,Swileriso swakwe ni swiboho swakwe swa vuavanyisi u swi byela Israyele.
20  A nga swi endlanga hi ndlela yoleyo eka matiko man’wana;Loko ku ri swiboho swakwe swa vuavanyisi, a va swi tivanga.Dzunisani Yah!
64  Oho Xikwembu, yingisa rito ra mina eku karhatekeni ka mina.Onge u nga hlayisa vutomi bya mina eku chaviseni ka nala.
2  Onge u nga ndzi tumbeta eku vulavuleni ka xihundla ka lava endlaka swo biha,Eka nkitsikitsi wa lava va hanyaka hi swo biha,
3  Lava loteke ririmi ra vona ku fana ni banga,Lava kongomiseke nseve wa vona, ku nga marito yo bava,
4  Leswaku va copa la pfumalaka xisandzu va ri etindhawini leti tumbeleke.Hi xitshuketa va n’wi copa, a va chavi.
5  Va khomelela marito yo biha;Va vulavula hi swirimbana leswi fihlekeke.Va te: “I mani a va vonaka?”
6  Va hambeta va lavisisa swilo leswi nga lulamangiki;Va fihle kungu ro kanganyisa leri kambisisiweke kahle,Naswona xirho xa le ndzeni xa un’wana ni un’wana, ku nga mbilu yakwe, xi entile.
7  Kambe Xikwembu xi ta va copa hi nseve hi xitshuketa.Va va ni timbanga,
8  Naswona va endla leswaku munhu a khunguvanyeka.Kambe ririmi ra vona ri lwa na vona.Hinkwavo lava va va languteke va ta hlakahla nhloko,
9  Vanhu hinkwavo va la misaveni va ta chava;Va ta vulavula hi ntirho wa Xikwembu,Kunene va ta wu twisisa ntirho wa xona.
10  Lowo lulama u ta tsaka eka Yehovha naswona u ta tumbela eka yena hakunene;Hinkwavo lava lulameke embilwini va ta tibuma.
81  Huwelelani hi ku tsaka eka Xikwembu, ntamu wa hina;Huwelelani hi ku hlula eka Xikwembu xa Yakobe.
2  Sumani miloti mi teka xingomana,Haripa leyi tsakisaka ni swichayachayana swa switende.
3  Hi ku thwasa ka n’weti, yimbani nanga;Loko n’weti wu ba mahlampfu, hi siku ra nkhuvo wa hina.
4  Hikuva i xileriso xa Israyele,Xiboho xa vuavanyisi xa Xikwembu xa Yakobe.
5  Xi xi veke ehenhla ka Yosefa leswaku xi va xitsundzuxo,Loko xi huma xi ya etikweni ra Egipta.A ndzi tshamela ku twa ririmi leri ndzi nga ri tiviki.
6  “Ndzi suse ndzhwalo ekatleni rakwe;Mavoko ya yena ma ntshunxekile ni le xirhundzwini.
7  U vitanile u ri emaxangwini, kutani ndzi ku ponisa;Ndzi ku hlamurile ndzi ri endhawini leyi tumbeleke ya ku dzindza.Ndzi ku kamberile ematini ya Meriba. Seʹlah.
8  N’wina vanhu va mina, yingisani, ndzi ta nyikela vumbhoni lebyi byi mi kanetaka,Oho Israyele, loko wo ndzi yingisa.
9  Exikarhi ka wena a xi nge vi kona xikwembu ximbe;Naswona a wu nge xi nkhinsameli xikwembu ximbe.
10  Mina Yehovha, ndzi Xikwembu xa wena,Lexi ku humeseke etikweni ra Egipta.Ahlamisa nomu wa wena swinene, ndzi ta wu tata.
11  Kambe vanhu va mina a va ri yingisanga rito ra mina;Israyele a nga ndzi rhandzanga.
12  Kutani ndzi va tshike va famba hi ku sihalala ka mbilu ya vona;Va fambe hi switsundzuxo swa vona.
13  Mawaku loko vanhu va mina a va ndzi yingisile,Mawaku loko Israyele a a fambe etindleleni ta mina!
14  Valala va vona a ndzi ta va hlula hi ku olova,A ndzi ta hundzuluxela voko ra mina eka swirha swa vona.
15  Loko ku ri lava va vengaka Yehovha swinene, va ta ta eka yena hi ku titsongahata lokukulu,Naswona nkarhi wa vona wu ta va kona hilaha ku nga riki na makumu.
16  U ta hambeta a n’wi phamela koroni leyi noneke,Ndzi ta ku xurhisa hi vulombe lebyi humaka eribyeni.”
78  N’wina vanhu vanga, yingisani nawu wa mina;Rhiyani ndleve ya n’wina emaritweni ya nomu wa mina.
2  Ndzi ta pfula nomu wa mina hi marito ya vutlhari;Ndzi ta vula mawetana ya khale swinene,
3  Lawa hi ma tweke hi tlhela hi ma tiva,Lawa vatata wa hina va hi runguleleke wona;
4  Lawa hi nga ma fihleriki vana va vona,Hi nga ta ma rungulela ni xitukulwana lexi nga ta ta,Ku dzuneka ka Yehovha ni ntamu wakweNi swilo swo hlamarisa leswi a swi endleke.
5  U yimise xitsundzuxo eka Yakobe,Ni nawu u wu veke eIsrayele,Swilo leswi a swi leriseke vatata wa hina,Leswaku va swi tivisa vana va vona;
6  Leswaku xitukulwana lexi nga ta ta, vana lava nga ta velekiwa, va ta swi tiva,Va ta pfuka va swi rungulela vana va vona,
7  Va ta veka ntshembo wa vona eka XikwembuVa nga rivali swiendlo swa Xikwembu kambe va hlayisa swileriso swa xona.
8  Va nga fani ni vatata wa vona,Xitukulwana xo sihalala ni xo xandzuka,Xitukulwana lexi nga yi lunghiselelangiki mbilu ya xonaLexi moya wa xona a wu nga tshembeki eka Xikwembu.
9  Vana va Efrayimi, hambileswi a va ri vacopi va vurha lava hlomeke,Va tlhentlhile hi siku ra nyimpi.
10  A va wu hlayisanga ntwanano wa Xikwembu,Naswona va arile ku famba enawini wa xona.
11  Va rivale ni ndlela leyi xi tirhisaneke na vona ha yonaNi mintirho ya xona ya hlamarisa leyi xi va kombeke yona.
12  Xi endle hi ndlela leyi hlamarisaka emahlweni ka vatata wa vonaEtikweni ra Egipta, endhawini leyi vuriwaka Sowana.
13  Xi avanyise lwandle, leswaku xi va hundzisa,Xi endle leswaku mati ma yima ku fana ni damu.
14  Xi va rhangele hi papa ninhlikanhiHi ku voninga ka ndzilo vusiku hinkwabyo.
15  Xi pandze maribye emananga,Leswaku xi va nwisa hi vutalo ku fana ni le swidziveni swa mati.
16  Xi humese swinambyana eribyeniXi endla leswaku mati ma rhelela ku fana ni milambu.
17  Va hambeta va xi dyohela hilaha ku engetelekekeHi ku xandzukela La nge Henhla-henhla endhawini leyi nga riki na mati;
18  Va ringe Xikwembu embilwini ya vonaHi ku kombela nchumu lowu moya-xiviri wa vona wu nga ta wu dya.
19  Kutani va vulavula swo biha hi Xikwembu.Va ku: “Xana Xikwembu xa swi kota ku lunghiselela tafula emananga?”
20  Waswivo! Xi be ribyeLeswaku mati ma khuluka ni swinambyana swi khuluka kukota ndhambi.“Xana xa swi kota ku nyika xinkwa,Kumbe, xana xi nga lunghiselela vanhu va xona swa ku tihanyisa ha swona?”
21  Hi yona mhaka leyi Yehovha a swi tweke kutani a hlundzuka;Ni ndzilo wu pfurhele Yakobe,Ni ku hlundzuka ku tlhandlukele ehenhla ka Israyele.
22  Hikuva a va kombisanga ripfumelo eka Xikwembu,Naswona a va ku tshembanga ku ponisa ka xona.
23  Kutani xi lerise xibakabaka lexi nga ni mapapa ehenhla,Xi pfule tinyangwa ta tilo.
24  Kutani xi hambeta xi va nisela manna leswaku va dya,Xi va nyike ni mavele lama humaka etilweni.
25  Vanhu va dye xinkwa xa lava matimba;Xi va rhumele swakudya va kondza va xurha.
26  Xi sungula ku hungisa mheho ya le vuxeni ematilweniXi hungisa mheho ya le dzongeni hi ntamu wa xona.
27  Xi va nisela swakudya ku fana ni ritshuri,Hambi ku ri swivumbiwa leswi hahaka ku fana ni swiribyana swa sava ra malwandle.
28  Xi hambeta xi swi nisa exikarhi ka nxaxa wa xona,Ku rhendzela titabernakela ta xona hinkwato.
29  Kutani va dya va xurha swinene,Kutani leswi va swi naveleke xi va tisele swona.
30  A va kendlukanga eku naveleni ka vona,Swakudya swa vona a swa ha ri enon’wini wa vona,
31  Loko va fikeriwa hi vukarhi bya Xikwembu.Kutani xi dlaya tinhenha ta vona;Ni majaha ya Israyele xi ma wisile.
32  Ku nga khathariseki leswi hinkwaswo, va tlhele va dyohaNaswona a va kombisanga ripfumelo emintirhweni ya xona yo hlamarisa.
33  Kutani xi herise masiku ya vona ku fana ni moya wunene,Ni malembe ya vona hi mpfilumpfilu.
34  Loko xi tshamela ku va dlaya, na vona a va vutisisa ha xona,Kutani va tlhela va ya lava Xikwembu.
35  Va tsundzuka leswaku Xikwembu a xi ri Ribye ra vona,Nileswaku Xikwembu Lexi nge Henhla-henhla a xi ri Murihiseri wa vona.
36  Va ringete ku xi yenga hi nomu wa vona;Naswona va ringete ku xi hembela hi ririmi ra vona.
37  Mbilu ya vona a yi nga tserhamanga eka xona;A va tshembekanga entwananweni wa xo-na.
38  Kambe a xi ri ni tintswalo; a xi funengeta xidyoho, xi nga va lovisi.A xi tlherisa ku hlundzuka ka xona minkarhi yo tala,A xi nga byi pfuxi hinkwabyo vukarhi bya xona.
39  A xi tshamela ku tsundzuka leswaku a va ri nyama,Leswaku moya wa huma wu nga ha vuyi.
40  A va xandzuka ko tala swinene eka xona emananga,A va xi twisa ku vava ekwandzasini!
41  A va ringa Xikwembu hi ku phindha-phindha,A va twisa ni Mukwetsimi wa Israyele ku vava.
42  A va ri tsundzukanga voko ra xona,Siku leri xi va kutsuleke ha rona eka xirha.
43  Ndlela leyi xi vekeke swikombiso swa xona ha yona aEgiptaNi masingita ya xona endhawini leyi vuriwaka Sowana;
44  Ni ndlela leyi xi hundzuleke ngati ha yona emiseleni ya Nayili,Lerova va tsandzeka ku nwa mati eswinambyanini swa vona.
45  Xi va rhumelele mabawa, leswaku ma va dya;Ni machela, leswaku ma va lovisa.
46  Kutani ntshovelo wa vona xi wu nyika mahele,Ni leswi va tikarhateleke swona xi swi nyika tinjiya.
47  Xi dlaye murhi wa vona wa vhinya hi xihanguNi swinkuwana swa vona hi maribye ya xihangu.
48  Xi nyikete swifuwo swa vona swa ndzhwalo exihangwiniNi swifuwo swa vona eku hiseni ka miri.
49  Xi rhumele ku hlundzuka ka xona lokukulu ehenhla ka vona,Ku hlundzuka, xigwevo ni maxangu,Tintsumi leti nga vayimeri ti tisa khombo.
50  Xi lunghiselele ku hlundzuka ka xona ndlela.A xi wu sivelanga moya-xiviri wa vona leswaku wu nga fi;Ni vutomi bya vona xi byi nyikete entungwini.
51  Eku heteleleni xi dlaye mativula hinkwawo aEgipta,Ku sungula ka matimba ya vona ya ku tswala emintsongeni ya Hamu.
52  Endzhaku ka sweswo xi endla leswaku vanhu va xona va famba kukotisa ntlhambi,Xi va kongomisa kukotisa ntlhambi emananga.
53  Xi hambeta xi va rhangela va sirhelelekile, va nga chavi nchumu;Lwandle ri funengeta valala va vona.
54  Xi va tisa endhawini ya xona yo kwetsima,Endhawini ya tintshava leyi kumiweke hi voko ra xona ra xinene.
55  Hakatsongo-tsongo xi hlongola matiko hikwalaho ka vona,Xi va avela ndzhaka hi ngoti ya ku pima,Lerova xi tshamisisa tinyimba ta Israyele emakaya ya vona.
56  Kutani va sungula ku xi ringa ni ku xandzukela Xikwembu Lexi nge Henhla-henhla,Switsundzuxo swa xona a va swi hlayisanga.
57  Va hambete va tlhentlhela endzhaku naswona va endla hi vuxengi ku fana ni vatata wa vona;Va hundzuluka ku fana ni vurha lebyi ntshunxekeke.
58  Va hambeta va xi hlundzukisa hi tindhawu ta vona leti tlakukeke,Va xi hlohlotela leswaku xi va ni rilaveta hi swifaniso swa vona leswi vatliweke.
59  Xikwembu xi swi twa kutani xi hlundzuka,Hiloko xi n’wi nyenya swinene Israyele.
60  Xi hetelela xi fularhela tabernakela ya le Xilo,Ntsonga lowu a xi tshama eka wona exikarhi ka vanhu va la misaveni.
61  Xi nyikele ntamu wa xona evukhumbiniNi ku saseka ka xona evokweni ra xirha.
62  Xi hambeta xi nyiketa vanhu va xona ebangeni,Xi hlundzukela ndzhaka ya xona.
63  Majaha ya xona ma herisiwe hi ndzilo,Ni vanhwana va xona a va dzunisiwanga.
64  Loko ku ri vaprista va xona, va wisiwe hi banga,Ni tinoni ta vona a ti rilanga.
65  Kutani Yehovha a xalamuka onge hiloko a a etlele,Ku fana ni lowa matimba loko a xalamukisiwa hi vhinyo.
66  A tlhava swirha swakwe hi le ndzhaku a swi dlaya;A swi endla swi va ndzhukano hilaha ku nga heriki.
67  A bakanya ntsonga wa Yosefa;Ni nyimba ya Efrayimi a nga yi hlawulanga.
68  Kambe u hlawule nyimba ya Yuda,Ntshava ya Siyoni, leyi a a yi rhandza.
69  Kutani a aka vukwetsimelo byakwe ku fana nitindhawu leti tlakukeke,Ku fana ni misava leyi a yi simekeke hilaha ku nga riki na makumu.
70  Kutani a hlawula Davhida nandza wakweA n’wi susa ematshangeni ya ntlhambi.
71  A n’wi tshikisa ku risa matswele lama an’wisakaA n’wi tisa leswaku a ta va murisi wa Yakobe vanhu vakweNi le henhla ka Israyele ndzhaka yakwe.
72  Kutani a va risa hi ku landza vutshembeki bya mbilu yakwe,A va rhangela hi vuswikoti bya mavoko yakwe.
8  Oho Yehovha Hosi ya hina, vito ra wena i rikulu swinene emisaveni hi nkwayo,Wena loyi xindzhuti xa wena xi tlakukeke ehenhlahenhla ka matilo!
2  U kume ntamu emilon’wini ya vana ni ya lava an’waka,Hikwalaho ka lava va ku vengaka,Leswaku u tshikisa valala ni lava tirihiselaka.
3  Loko ndzi vona matilo ya wena, mintirho ya tintiho ta wena,N’weti ni tinyeleti leswi u swi lunghiseleleke,
4  Xana munhu wa nyama wo va yini lerova u nga n’wi anakanya,Ni n’wana wa munhu wa nyama leswaku u n’wi khathalela?
5  U tlhele u n’wi endla lontsongo eka lava fanaka ni Xikwembu,Kutani u n’wi tlhandleka harhi ya ku vangama ni ku hatima.
6  U n’wi endle a fuma mintirho ya mavoko ya wena;Hinkwaswo u swi veke ehansi ka milenge yakwe:
7  Tinyimpfu ni timbuti ni tinkunzi, hinkwaswo ka swona,Ni swiharhi swa nhova,
8  Tinyenyana ta tilo ni tinhlampfi ta lwandle,Xin’wana ni xin’wana lexi hundzaka emintileni ya malwandle.
9  Oho Yehovha Hosi ya hina, vito ra wena i rikulu swinene emisaveni hinkwayo!
72  Oho Xikwembu, nyikahosi swiboho swa wena swa vuavanyisi,Ni ku lulama ka wena ku nyike n’wana wa hosi.
2  Onge yi nga rivalela vanhu va wena nandzu wa vona hi ku lulamaNi wa vanhu va wena lava xanisekaka hi xiboho xa vuavanyisi.
3  Tintshava a ti rhwale ku rhula ti ku yisa eka vanhu,Ni switsunga, hi ku lulama.
4  A yi avanyise lava xanisekaka exikarhi ka vanhu,A yi ponise vana va xisiwana,A yi pfotlose mudyeleri.
5  Va ta ku chava ntsendze loko dyambu ra ha ri kona,Ni le mahlweni ka n’weti eka xitukulwana xin’wana ku ya eka xitukulwana xin’wana.
6  Yi ta rhelela ku fana ni mpfula ehenhla ka byanyi lebyi tsemiweke,Ku fana ni timpfula letikulu leti tsakamisaka misava.
7  Emasikwini ya yona lowo lulama u ta hluka,Ni ku rhula ku ta andza ku fikela n’weti wu nga ha vi kona.
8  Yi ta fuma ku suka elwandle rin’wana ku ya elwandle rin’wanyanaKu suka eNambyeni ku ya emakumu ka misava.
9  Vaaki va le tindhawini leti nga riki na mati va ta nkhinsama emahlweni ka yona,Valala va yona va ta nantswa ritshuri.
10  Tihosi ta Taraxixi ni ta swihlala—Ti ta hakela ndzuvo.Tihosi ta Xeba ni ta Seba—Ti ta tisa nyiko.
11  Tihosi hinkwato ti ta tiwisela eka yona;Loko ku ri matiko hinkwawo, ma ta yi tirhela.
12  Hikuva yi ta kutsula xisiwana lexi kombelaka ku pfuniwa,Ni la xanisekaka ni hinkwavo lava nga riki na mupfuni.
13  Yi ta va ni nsovo eka loyi a pfumalaka ni loyi a nga xisiwana,Yi ta ponisa moya-xiviri wa swisiwana.
14  Yi ta kutsula moya-xiviri wa vona eku tshikileriweni ni le madzolongeni,Ni ngati ya vona yi ta va ya risima ematihlweni ya yona.
15  A yi hanye, naswona a yi nyikiwe nsuku wun’wana wa Xeba.Naswona a yi khongeleriwe nkarhi hinkwawo;A yi dzunisiwe siku hinkwaro.
16  Ku ta va ni mavele yo tala emisaveni;Ma ta khapakhapa etinhlohlorhini ta tintshava.Mbhandzu wa yona wu ta fana niloko wu ri eLebanoni,Naswona lava va nga emutini va ta rhumbuka ku fana ni ximila xa misava.
17  Vito ra yona a ri tshame hilaha ku nga riki na makumu;Vito ra yona a ri engeteleke emahlweni ka dyambu,Naswona a va tikatekise ha yona;Matiko hinkwawo a ma yi vule leyi tsakeke.
18  A a dzunisiwe Yehovha Xikwembu, Xikwembu xa Israyele,Ku nga yena ntsena la endlaka mintirho yo hlamarisa.
19  A ri dzunisiwe vito rakwe hilaha ku nga riki na makumu,Ku vangama ka yena a ku tate misava hinkwayo.Amen, Amen.
20  Swikhongelo swa Davhida, n’wana wa Yese, swi herile.
69  Oho Xikwembu, ndzi ponise, hikuva mati mafike eka moya-xiviriwa mina.
2  Ndzi mbombomele endzhopeni wo enta, laha ku nga riki na ndhawu yo yima eka yona.Ndzi fike ematini yo enta,Ni xinambyana lexi khulukaka xi ndzi khukhurile.
3  Ndzi karhele hi ku huwelela ka mina;Nkolo wa mina wu omile.Mahlo ya mina ma hele ntamu loko ndza ha rindze Xikwembu xanga.
4  Lava va ndzi vengaka ku nga ri na xivangelo va tele ku tlula ni misisi ya nhloko ya mina.Lava va ndzi miyetaka, va nga valala va mina ku nga ri na xivangelo, va tele.Leswi ndzi nga swi tekangiki hi vukanganyisi, ndzi swi tlherisile.
5  Oho Xikwembu, wena wa byi tiva vuphukuphuku bya mina,Naswona nandzu wa mina a wu fihlekanga eka wena.
6  Onge lava va tshembaka wena va nga ka va nga khomiwi hi tingana hikwalaho ka mina,Oho Hosi leyi Lawulaka, Yehovha wa mavuthu.Onge lava va ku lavaka va nga ka va nga tsongahatiwi hikwalaho ka mina,Oho Xikwembu xa Israyele.
7  Hikuva ndzi byarhe ndzhukano hikwalaho ka wena,Ku tsongahatiwa ku funengete xikandza xa mina.
8  Ndzi hambanisiwe ni vamakwerhu,Naswona ndzi munhu wumbe eka vana va manana.
9  Hikuva ku hisekela yindlu ya wena swinene ku ndzi dyile,Ni mindzhukano ya lava va ku rhukanaka yi wele ehenhla ka mina.
10  Ndzi rilile hi ku titsona swakudya ka moya-xiviri wa mina,Kambe ku ve ndzhukano eka mina.
11  Loko ndzi tiendlele nguvu yo khwaxa leswaku yi va swiambalo swa mina,Kutani ndzi ve xihlekulo eka vona.
12  Lava va tshamaka enyangweni va sungule ku karhateka ha mina,Naswona a ndzi ri xihloko xa tinsimu ta lava va nwaka swakunwa leswi pyopyaka.
13  Kambe loko ku ri mina, xikhongelo xa mina a xi ta eka wena, Wena Yehovha,Hi nkarhi lowu amukelekaka, Wena Xikwembu.Hikwalaho ka ku tala ka musa wa wena wa rirhandzu, ndzi hlamule hi ntiyiso wa ku ponisa ka wena.
14  Ndzi kutsule endzhopeni, leswaku ndzi nga mbombomeli.Onge ndzi nga kutsuriwa eka lava va ndzi vengaka ni le matini yo enta.
15  Xinambyana lexi khulukaka xi nga ndzi khukhuli,Hambi byi ri vuenti byi nga ndzi miti,Hambi ri ri khele ra mati ri nga pfali nomu wa rona ehenhla ka mina.
16  Oho Yehovha, ndzi hlamule, hikuva musa wa wena wa rirhandzu i wunene.Hundzulukela eka mina hikwalaho ka ku tala ka tintswalo ta wena,
17  U nga tumbeti xikandza xa wena eka nandza wa wena.Hikuva ndzi le mahlomulweni lamakulu, ndzi hlamule hi ku hatlisa.
18  Tshinela ekusuhi ni moya-xiviri wa mina, wu kutsule;Ndzi kutsule eka valala va mina.
19  Wena u tiva ndzhukano wa mina ni tingana ta mina ni ku tsongahatiwa ka mina.Hinkwavo lava va ndzi vengaka va le mahlweni ka wena.
20  Ndzhukano wu tshove mbilu ya mina, naswona mbanga ya kona a yi tshunguleki.A ndzi tshemba leswaku un’wana u ta ndzi tshandzisa, kambe a nga vanga kona;Ni vachaveleri, kambe a ndzi kumanga munhu.
21  Kambe va ndzi nyike ximilana lexi nga ni chefu leswaku xi va swakudya swa mina,Va ringete ku ndzi nwisa ntsuvi leswaku ndzi tima torha ha wona.
22  Tafula leri nga emahlweni ka vona a ri ve xirimbana,Ni leswi va hanyaka hi swona a swi ve ntlhamu.
23  Mahlo ya vona a ma ve ni munyama leswaku va nga voni;Naswona endla leswaku masenge ya vona ma rhurhumela nkarhi hinkwawo.
24  Chulula swigwevo swa wena ehenhla ka vona,Naswona ku hlundzuka ka wena loku pfurhaka a ku ve ehenhla ka vona.
25  Nxaxa wa vona lowu nga ni marhangu a wu mbundzumuke;Ku nga vi na la tshamaka emintsongeni ya vona.
26  Hikuva loyi u n’wi beke va n’wi hlongorile,Ni switlhavi swa lava tlhaviweke hi wena va tshamela ku swi rungula.
27  Va vone nandzu ehenhla ka nandzu wa vona,Naswona va nga ti eku lulameni ka wena.
28  A va suriwe ebukwini ya vanhu lava hanyaka,Naswona va nga tsariwi ni lavo lulama.
29  Kambe ndza xanisiwa naswona ndza vavisiwa.Oho Xikwembu, onge ku ponisa ka wena ku nga ndzi sirhelela.
30  Ndzi ta dzunisa vito ra Xikwembu hi risimu,Naswona ndzi ta xi tlakusa hi ku nkhensa.
31  Leswi na swona swi ta n’wi tsakisa swinene Yehovha ku tlula nkunzi,Ku tlula xinkunzana lexi nga ni timhondzo, lexi avanisaka sondzo.
32  Kunene lavo rhula va ta swi vona; va ta tsaka.N’wina lava lavaka Xikwembu, mbilu ya n’wina na yona a yi hanye.
33  Hikuva Yehovha u yingisa swisiwana,Hakunene a nge va languteli ehansi vakhotsiwa vakwe.
34  Tilo ni misava a swi n’wi dzunise,Malwandle ni hinkwaswo leswi famba-fambaka eka wona.
35  Hikuva Xikwembu xi ta ponisa SiyoniXi ta aka miti ya Yuda;Kunene va ta tshama kwalaho va yi teka.
36  Vana va malandza yakwe va ta dya ndzhaka ya yona,Naswona lava va rhandzaka vito ra xona va ta tshama eka yona.
30  Oho Yehovha, ndzi ta ku dzunisa, hikuva u ndzi tlakusileNaswona a wu pfumelanga leswaku valala va mina va tsaka ha mina.
2  Oho Yehovha Xikwembu xanga, ndzi kombele ku pfuniwa hi wena, kutani u ndzi hanyisile.
3  Oho Yehovha, u humese moyaxiviri wa mina eSheol;U ndzi hlayise ndzi hanya, leswaku ndzi nga rheleli emugodini.
4  Yimbelelelani Yehovha miloti, n’wina lava tshembekeke vakwe,Nkhensani xitsundzuxo xakwe xo kwetsima;
5  Hikuva ku langutana ni ku hlundzuka kakwe i swa nkarhinyana,Ku kuma vunene byakwe i swa vutomi hinkwabyo.Nimadyambu ku nga ha ririwa, kambe nimixo ku ni ku huwelela ka ku tsaka.
6  Loko ku ri mina, loko ndzi ntshunxekile ndzi te:“A ndzi nge pfuki ndzi tsekatsekisiwile.”
7  Oho Yehovha, hikwalaho ka vunene bya wena u yimise ntshava ya mina hi ntamu.U tumbete xikandza xa wena; hi mina a ndzi vilela.
8  Oho Yehovha, ndzi hambete ndzi ku vitana;Ndzi hambete ndzi kombela tintswalo eka Yehovha.
9  Hi wihi mpindzulo lowu ndzi nga na wona engatini loko ndzi rhelela emugodini?Xana ritshuri ri nga ku dzunisa? Xana ri nga vulavula hi ntiyiso wa wena?
10  Oho Yehovha, yingisa u ndzi komba tintswalo.Oho Yehovha, tikombe u ri mupfuni wa mina.
11  U cince ku rila ka mina ku va ku cina ka mina;U ntshunxe nguvu ya mina yo khwaxa, naswona u ndzi hlayise ndzi tikhame hi ku tsaka,
12  Leswaku ku vangama ka mina ku ku yimbelelela miloti, ku nga miyeli.Oho Yehovha Xikwembu xanga, ndzi ta ku dzunisa hilaha ku nga riki na makumu.
16  Oho Xikwembu, ndzi hla yise hikuva ndzi tu mbele eka wena.
2  Ndzi byele Yehovha ndzi ku: “U Yehovha; vunene bya mina, a ndzi byi endleli wena,
3  Kambe i bya vakwetsimi lava nga emisaveni.Ntsako wa mina hinkwawo wu le ka vona, ni le ka lavakulu.”
4  Switlhavi swa tala eka lava, loko ku ri ni munhu wo karhi, va n’wi sala endzhaku hi xihatla.A ndzi ri chululi gandzelo ra vona ra swakunwa swa ngati,Naswona a ndzi ma rhwali mavito ya vona hi milomu ya mina.
5  Yehovha i xiphemu xa xiavelo xa mina ni xinwelo xa mina.U khoma vuhlolotwana bya mina swi tiya.
6  Tingoti ta ku pima ti ndzi pimele tindhawu letinene.Kunene, swilo leswi ndzi nga na swona ndza swi rhandza.
7  Ndzi ta nkhensa Yehovha, la ndzi nyikeke xitsundzuxo.Kunene, nivusiku tinso ta mina ti ndzi lulamisile.
8  Ndzi veke Yehovha emahlweni ka mina nkarhi hinkwawo.Hikuva u le vokweni ra mina ra xinene, a ndzi nge tsekatsekisiwi.
9  Hikokwalaho mbilu ya mina ya tsaka, ni ku vangama ka mina ku voyamele eku tsakeni.Nakambe, nyama ya mina yi ta tshama yi sirhelelekile.
10  Hikuva a wu nge wu tshiki moyaxiviri wa mina eSheol.A wu nge n’wi pfumeleli la tshembekeke wa wena a vona mugodi.
11  U ta ndzi tivisa ndlela ya vutomi.Ku tsaka hi ku eneriseka ku le xikandzeni xa wena;Ku ni ntsako evokweni ra wena ra xinene hi masiku.
96  Yimbelelelani Yehovha risimu lerintshwa.Yimbelelelani Yehovha, n’wina hinkwenu vanhu va misava.
2  Yimbelelelani Yehovha, dzunisani vito rakwe.Siku ni siku vulani mahungu lamanene ya ku ponisiwa ha yena.
3  Vulani ku vangama ka yena exikarhi ka matiko,Mintirho yakwe yo hlamarisa exikarhi ka vanhu hinkwavo.
4  Hikuva Yehovha i nkulu naswona u fanele a dzunisiwa swinene.Wa chaviseka ehenhla ka swikwembu leswin’wana hinkwaswo.
5  Hikuva hinkwaswo swikwembu swa vanhu i swikwembu leswi nga pfuniki nchumu;Kambe loko ku ri Yehovha, u endle matilo.
6  Xindzhuti ni ku vangama swi le mahlweni ka yena;Ntamu ni ku saseka swi le vukwetsimelweni byakwe.
7  N’wina mindyangu ya vanhu, nyikani Yehovha,Nyikani Yehovha ku vangama ni ntamu.
8  Nyikani Yehovha ku vangama loku nga ka vito rakwe;Rhwalani nyiko mi ta eswivaveni swakwe.
9  Nkhinsamani eka Yehovha hi ku tisasekisa ko kwetsima;Vanani ni switlhavi leswikulu hikwalaho ka yena, n’wina hinkwenu vanhu va misava.
10  Vulani exikarhi ka matiko mi ku: “Yehovha i hosi.Tiko ro nona ri simekiwa ri tiya leswaku ri nga tsekatsekisiwi.U ta rivalela nandzu wa vanhu hi vululami.”
11  Matilo a ma tsake, ni misava a yi khane.Lwandle a ri pfume ni leswi swi teleke eka rona.
12  Nhova leyi pfulekeke a yi khane ni hinkwaswo leswi teleke eka yona.Hi nkarhi lowu fanaka mirhi hinkwayo ya makhwati a yi huwelele hi ku tsaka
13  Emahlweni ka Yehovha. Hikuva u tile;Hikuva u tele ku ta avanyisa misava.U ta avanyisa tiko leri noneke hi ku lulamaNi vanhu hi ku tshembeka kakwe.
35  Oho Yehovha, kambisisa mhaka ya mina ya lava va ndzi mangalelaka;Lwana ni lava va lwaka na mina.
2  Khoma xitlhangu lexitsongo ni xitlhangu lexikulu,Pfuka u ndzi pfuna,
3  Hlomula fumu ni xihloka lexi tsemaka hala ni hala leswaku u ya hlangana ni lava va ndzi hlongorisaka.Byela moyaxiviri wa mina u ku: “Ndzi muponisi wa wena.”
4  Onge va nga khomiwa hi tingana ni ku tsongahatiwa lava hlotaka moyaxiviri wa mina.Onge va nga tlherisiwa ni ku yisiwa ehansi lava va ndzi bohelaka makungu ya khombo.
5  Onge va nga fana ni mungu emahlweni ka mheho,Ntsumi ya Yehovha a yi va susumete.
6  Ndlela ya vona a yi ve munyama ni tindhawu leti rhetaka,Ntsumi ya Yehovha a yi va hlongorise.
7  Hikuva ku nga ri na xivangelo va ndzi fihlele mugodi wa vona lowu nga ni rikoka;Ku nga ri na xivangelo va wu celele moyaxiviri wa mina.
8  A a weriwe hi ndzoviso a nga swi tivi,Ni rikoka rakwe leri a ri fihleke a ri n’wi khome;A a wele eka rona a lova.
9  Kambe moyaxiviri wa mina a wu tsake eka Yehovha;A wu khane hi ku ponisa kakwe.
10  Marhambu ya mina hinkwawo a ma vule ma ku:“Oho Yehovha, i mani la fanaka na wena,La kutsulaka munhu la xanisekaka eka loyi a nga ni matimba ku n’wi tlula,La xanisekaka ni la nga xisiwana eka loyi a n’wi kanganyisaka?”
11  Ku va ni timbhoni ta madzolonga;Ti ndzi vutisa leswi ndzi nga swi tiviki.
12  Ti ndzi hakela hi swo biha hikwalaho ka leswinene,Ku lahlekeriwa moyaxiviri wa mina.
13  Loko ku ri mina, a ndzi ambala nguvu yo khwaxa loko ti vabya,Moyaxiviri wa mina a ndzi wu xanisa hi ku titsona swakudya,Xikhongelo xa mina a xi vuyela exifuveni xa mina.
14  Onge hiloko ku ri nakulorhi, onge hiloko ku ri makwerhu,A ndzi fambafamba ku fana ni la rilaka mana wakwe.Loko ndzi hlunamile, a ndzi nkhinsama.
15  Kambe loko ndzi khwita, a ti tsaka naswona ti hlengeletana;A ti hlengeletanela ku lwa na mina,Ti ndzi ba ndzi nga swi tivi;Ti ndzi sandza ti nga miyeli.
16  Exikarhi ka vavungunyi lava gwinehaka hikwalaho ka xinkwaA ti ndzi getserisela meno.
17  Oho Yehovha, xana u ta swi vona ku fikela rini?Vuyisa moyaxiviri wa mina eku hlaseleni ka vona,Wona ntsena eka swinghalana leswi nga ni ntshiva.
18  Ndzi ta ku vonga enhlengeletanweni leyikulu;Ndzi ta ku dzunisa exikarhi ka vanhu vo tala.
19  Lava va nga valala va mina ku nga ri na xivangelo va nga tsaki ehenhla ka mina;Loko ku ri lava va ndzi vengaka ku nga ri na xivangelo, va nga tsopeti tihlo.
20  Hikuva a va vulavuli ku rhula;Kambe eka lava miyeleke emisaveniVa hambeta va boha makungu ya vuxisi.
21  Va ndzi ahlamisela milomu ya vona.Va te: “Aha, Aha, tihlo ra hina ri swi vonile.”
22  Oho Yehovha, u swi vonile. U nga miyeli.Oho Yehovha, u nga  vi ekule na mina.
23  Tipfuxe u xalamukela vuavanyisi bya mina,Oho Xikwembu xanga, wena Yehovha, emhakeni ya mina ya le nawini.
24  Ndzi avanyise hi ku landza ku lulama ka wena, Wena Yehovha Xikwembu xanga,Va nga tsaki ehenhla ka mina.
25  Va nga vuli embilwini ya vona va ku: “Aha, mo yaxiviri wa hina!”Va nga vuli va ku: “Hi n’wi mitile.”
26  Volavo a va ambexiwe tingana naswona va yisiwa ehansi swin’weLava tsakelaka khombo ra mina.Volavo a va ambale tingana ni ku tsongahatiwa, lava tikukumuxaka eka mina.
27  A va tsake ni ku tsakisisa lava tsakelaka ku lulama ka mina,A va hambete va ku:“Yehovha a a twarisiwe, la tsakisiwaka hi ku rhula ka nandza wakwe.”
28  Ririmi ra mina a ri vule ku lulama ka wena hi rito ra le hansi,Ri ku dzunisa siku hinkwaro.
18  Ndzi ta va ni xinakulobye na wena, Wena Yeho vha ntamu wa mina.
2  Yehovha i ribye ra mina ni khokholo ra mina ni Muponisi wa mina.Xikwembu xanga i ribye ra mina. Ndzi ta tumbela eka xona,I xitlhangu xa mina ni rimhondzo ra mina ra ku ponisa, xisirhelelo xa mina lexi tlakukeke.
3  Ndzi ta vitana La faneleke a dzunisiwa, ku nga Yehovha,Ndzi ta ponisiwa eka valala va mina.
4  Mapindza ya rifu ma ndzi rhendzerile;Mikhukhulo ya vanhu lava nga pfuniki nchumu na yona yi tshamela ku ndzi chavisa.
5  Mapindza ya Sheol ma ndzi rhendzerile;Mintlhamu ya rifu yi ndzi langutile.
6  Ndzi tshamela ku vitana Yehovha emaxangwini ya mina,Ndzi hambeta ndzi kombela mpfuno eka Xikwembu xanga.U twa rito ra mina a ri etempeleni yakwe,Ku kombela ka mina ku pfuniwa emahlweni kakwe sweswi ku fike etindleveni ta yena.
7  Misava yi sungula ku tsekatseka ni ku ninginika,Ni masungulo ya tintshava ma ninginika,Ma tsekatseka hikwalaho ka leswi a a hlundzukisiwile.
8  Musi wu huma etinhompfini ta yena, ni ndzilo wu huma enon’wini wakwe wu hambeta wu lovisa;Makala ma vuvumela ma huma eka yena.
9  Kutani a ova matilo a rhelela.Ku dzwihala lokukulu a ku ri ehansi ka milenge yakwe.
10  A fika a gade kerubu, a haha,Kutani a fika hi xihatla a ri etimpapeni ta moya.
11  Hiloko a endla munyama wu va vutumbelo byakwe,Wu n’wi rhendzerile ku fana ni ntsonga wakwe,Mati ya ntima, mapapa ya ntima.
12  A ku ri ni mapapa yakwe lawa a ma hundza eku vangameni loku a ku ri emahlweni ka yena,Xihangu ni makala lama pfurhaka ya ndzilo.
13  Kutani Yehovha a sungula ku dzindza ematilweni,La nge Henhlahenhla a sungula ku humesa rito rakwe,Xihangu ni makala lama pfurhaka ya ndzilo.
14  A hambeta a humesa miseve yakwe, leswaku a va hangalasa;A copa tindlati, leswaku a va pfilunganya.
15  Kutani ku vonaka swinambyana swa mati,Ni masungulo ya tiko leri noneke ma funungulekaOho Yehovha, hi ku tshinya ka wena loku humaka eku hefemuleni ka tinhompfu ta wena.
16  A a rhumela a ri ehenhla, a ndzi teka,A ndzi humesa ematini yo tala.
17  A a ndzi kutsula eka nala wa mina la nga ni matimba,Ni le ka lava va ndzi vengaka; hikuva a va ri ni matimba ku ndzi tlula.
18  A va hambeta va ndzi hlasela hi siku ra khombo ra mina,Kambe Yehovha a va xiseketelo xa mina.
19  A ndzi humesela endhawini leyikulu;A ndzi ponisa, hikuva u ndzi tsakerile.
20  Yehovha wa ndzi hakela hi ku ya hi ku lulama ka mina;Wa ndzi tlherisela hi ku ya hi ku basa ka mavoko ya mina.
21  Hikuva ndzi hlayise tindlela ta Yehovha,Naswona a ndzi sukanga eka Xikwembu xanga hi ku homboloka.
22  Hikuva swiboho swakwe hinkwaswo swa vuavanyisi swi le mahlweni ka mina,Ni milawu ya yena a ndzi nge yi susi eka mina.
23  Ndzi ta tikombisa ndzi pfumala xihoxo eka yena,Ndzi ta tihlayisa ndzi nga ri na xidyoho.
24  Yehovha a a ndzi tlherisele hi ku ya hi ku lulama ka mina,Hi ku ya hi ku basa ka mavoko ya mina emahlweni ka mahlo yakwe.
25  U ta n’wi endla hi vutshembeki loyi a tshembekeke;Munhu la tiyeke emirini la pfumalaka xihoxo, u ta n’wi endla hi ku pfumala xihoxo;
26  U ta tikombisa u basile eka loyi a tshamaka a basile;U ta tikombisa u hombolokile eka loyi a hombolokeke;
27  Hikuva u ta ponisa vanhu lava xanisekaka;Kambe mahlo lama titlakusaka u ta ma tsongahata.
28  Hikuva wena u ta lumeka rivoni ra mina, Wena Yehovha;Xikwembu xanga xi ta endla leswaku munyama wa mina wu voninga.
29  Hikuva ha wena ndzi nga hlongorisa vuthu ra vaphangi;Naswona hi Xikwembu xanga ndzi nga khandziya rirhangu.
30  Loko ku ri Xikwembu xa ntiyiso, ndlela ya xona yi hetisekile;Rito ra Yehovha ri tengile.I xitlhangu xa hinkwavo lava tumbelaka eka xona.
31  Hikuva i mani la nga Xikwembu loko ku nga ri Yehovha?Naswona i mani la nga ribye loko ku nga ri Xikwembu xa hina?
32  Xikwembu xa ntiyiso hi xona lexi ndzi khamaka swinene hi ntamu lowukulu,Naswona xi ta endla leswaku ndlela ya mina yi hetiseka,
33  Xi endla milenge ya mina yi fana ni ya timhunti,Naswona xi ndzi yimisa etindhawini leti nga ehenhla.
34  Mavoko ya mina xi ma dyondzisa nyimpi,Ni swandla swa mina swi kunga vurha bya koporo.
35  U ta ndzi nyika xitlhangu xa wena xa ku ponisa,Voko ra wena ra xinene ri ta ndzi seketela,Ni ku titsongahata ka wena ku ta ndzi endla lonkulu.
36  U ta endla leswaku vunavelo bya milenge ya mina byi va lebyikulu hilaha ku ringaneke,Ni mahlakala ya mina a ma nge tsekatseki.
37  Ndzi ta hlongorisa valala va mina ndzi va hlula;Naswona a ndzi nge tlheli va nga si herisiwa.
38  Ndzi ta va tshovelela lerova va nga swi koti ku yima;Va ta wela ehansi ka milenge ya mina.
39  U ta ndzi khama hi ntamu lowukulu wa nyimpi;U ta endla leswaku lava va ndzi pfukelaka va wa ehansi ka mina.
40  Loko ku ri valala va mina, kunene u ta ndzi nyika xikosi xa nhamu ya vona;Loko ku ri lava va ndzi vengaka swinene, ndzi ta va miyeta.
41  Va kombela ku pfuniwa, kambe a ku na muponisi,Va kombela eka Yehovha, kambe a nga va hlamuli.
42  Ndzi ta va sila swinene kukota ntshuri emahlweni ka mheho;Ndzi ta va chulula kukota ndzhope wa le switarateni.
43  U ta ndzi ponisa eka vanhu lava xopaxopaka swihoxo.U ta ndzi veka ndzi va murhangeri wa matiko.Vanhu lava ndzi nga va tivangiki—va ta ndzi tirhela.
44  Loko va twa ntsena ku vulavuriwa hi mina, va ta ndzi yingisa;Vanhu vambe va ta ta va ta titsongahata swinene eka mina.
45  Vanhu vambe va ta vuna,Va ta huma emakhokholweni ya vona va rhurhumela.
46  Yehovha wa hanya, Ribye ra mina a ri dzunisiwe,Ni Xikwembu xa ku ponisiwa ka mina a xi tlakusiwe.
47  Xikwembu xa ntiyiso hi xona Munyiki wa swiendlo swa ku tirihisela ka mina;Naswona xi tsongahata vanhu lava nga ehansi ka mina.
48  Xa ndzi ponisa eka valala va mina lava hlundzukeke;Wena u ta ndzi tlakusa ndzi va ehenhla ka lava va ndzi pfukelaka,U ta ndzi kutsula eka munhu wa madzolonga.
49  Hi yona mhaka leyi ndzi nga ta ku dzunisa exikarhi ka matiko, Wena Yehovha,Naswona ndzi ta yimbelelela vito ra wena miloti.
50  U endlela hosi ya yena swiendlo leswikulu swa ku ponisaNaswona u kombisa musa wa rirhandzu eka mutotiwa wa yena,Eka Davhida ni mbewu yakwe hilaha ku nga riki na makumu.
115  Hina a hi na nchumu, Oho Yehovha, hina a hi na nchumu,Kambe vangamisa vito ra wenaHi ku landza musa wa wena wa rirhandzu, ni hi ku landza ntiyiso wa wena.
2  Ha yini matiko ma fanele ma ku:“Xi kwihi Xikwembu xa vona sweswi?”
3  Kambe Xikwembu xa hina xi le matilweni;Xi swi endlile hinkwaswo leswi xi tsakeleke ku swi endla.
4  Swifaniso swa vona swa hava i silivhere ni nsuku,Ntirho wa mavoko ya munhu wa nyama.
5  Swi ni nomu, kambe a swi vulavuli;Swi ni mahlo, kambe a swi voni;
6  Swi ni tindleve, kambe a swi twi.Swi ni nhompfu, kambe a swi nun’hweteli.
7  Swi ni mavoko, kambe a swi swi koti ku khoma.Swi ni milenge, kambe a swi swi koti ku famba;A swi humesi mpfumawulo hi nkolo wa swona.
8  Lava va swi endlaka va ta fana na swona,Hinkwavo lava va swi tshembaka.
9  Oho Israyele, tshemba Yehovha;I mupfuni wa vona ni xitlhangu xa vona.
10  N’wina yindlu ya Aroni, tshembani Yehovha;I mupfuni wa vona ni xitlhangu xa vona.
11  N’wina lava chavaka Yehovha, tshembani Yehovha;I mupfuni wa vona ni xitlhangu xa vona.
12  Yehovha u hi tsundzukile; u ta hi katekisa,U ta katekisa yindlu ya Israyele,U ta katekisa yindlu ya Aroni.
13  U ta katekisa lava va chavaka Yehovha,Lavatsongo ni lavakulu.
14  Yehovha u ta mi engetela,N’wina ni vana va n’wina.
15  Hi n’wina lava katekisiweke hi Yehovha,Muendli wa tilo ni misava.
16  Loko ku ri matilo, i matilo ya Yehovha,Kambe misava u yi nyike vana va vanhu.
17  Lava feke a va n’wi dzunisi Yah,Hambi ku ri mani na mani la rhelelaka eku miyeleni.
18  Kambe hina hi ta dzunisa YahKu sukela sweswi ku ya fika enkarhini lowu nga riki na makumu.Dzunisani Yah!
17  Oho Yehovha, yingisa le swi lulameke; nyikela nyingiso eritweni ra mina ra xikombelo;Yingisa xikhongelo xa mina lexi nga vuriwangiki hi milomu ya vuxisi.
2  Onge ku avanyisiwa ka mina ku nga huma eka wena;Onge mahlo ya wena ma nga vona vululami.
3  U kambele mbilu ya mina, u yi kamberile nivusiku,U ndzi tengisile; u kuma leswaku a ndzi bohanga kungu.Nomu wa mina a wu nge wu tluli nawu.
4  Loko ku ri swiendlo swa vanhu,Hi rito ra milomu ya wena ndzi xiye tindlela ta xigevenga.
5  Milenge ya mina a yi fambe emitileni ya wena,Laha milenge ya mina yi nga ta ka yi nga tsekatsekisiwi hakunene.
6  Mina ndzi vitana wena, hikuva u ta ndzi hlamula, Wena Xikwembu.Voyamisela ndleve ya wena eka mina. Yingisa rito ra mina.
7  Endla leswaku swiendlo swa wena swa musa wa rirhandzu swi hlamarisa, Wena Muponisi wa lava va lavaka vutumbeloEka lava va pfukelaka voko ra wena ra xinene.
8  Ndzi hlayise ku fana ni ndzololo ya tihlo,Onge u nga ndzi tumbeta endzhutini wa timpapa ta wena,
9  Hikwalaho ka lavo homboloka lava ndzi hlaselaka.Valala va moyaxiviri wa mina va tshamela ku ndzi sivelela.
10  Va tibiyelele hi mafurha ya vona;Va vulavule hi ku titlakusa hi milomu ya vona;
11  Malunghana ni milenge ya hina, sweswi va hi rhendzerile;Va kongomisa mahlo ya vona leswaku ma voyamela emisaveni.
12  U languteka ku fana ni nghala leyi navelaka ku handzulelaNi xinghalana lexi tshamaka etindhawini leti tumbeleke.
13  Oho Yehovha, humelela; n’wi langute exikandzeni;N’wi nkhisamise; ponisa moyaxiviri wa mina eka lowo homboloka hi banga ra wena,
14  Hi voko ra wena eka vanhu, Wena Yehovha,Eka vanhu va mafambiselo ya swilo ya sweswi, lava xiavelo xa vona xi nga le vuton’wini lebyi,Lava u tataka makhwiri ya vona hi xuma xa wena lexi tumbetiweke,Lava enerisekaka hi vanaLava hlayiselaka vana va vona leswi va swi siyaka.
15  Loko ku ri mina, ndzi ta vo​na xikandza xa wena hi ku lulama;Ndzi ta eneriseka ku vo​na xivumbeko xa wena loko ndzi pfuka.
106  Dzunisani Yah!Nkhensani Yehovha, hikuva hi lonene;Hikuva musa wakwe wa rirhandzu i wa hilaha ku nga riki na makumu.
2  I mani la nga vulaka swiendlo swa matimba swa Yehovha,Kumbe la nga endlaka leswaku ku dzunisiwa kakwe hinkwako ku twiwa?
3  Va tsaka lava hlayisaka vululami,Lava endlaka swo lulama nkarhi hinkwawo.
4  Oho Yehovha, ndzi tsundzuke hi vunene ehenhla ka vanhu va wena.Ndzi khathalele hi ku ponisa ka wena,
5  Leswaku ndzi ta vona vunene eka vahlawuriwa va wena,Leswaku ndzi ta tsaka hi ku tsaka ka tiko ra wena,Leswaku ndzi ta tibuma hi ndzhaka ya wena.
6  Hi dyohile ku fana na vatatana;Hi endle xihoxo; hi endle hi ndlela yo homboloka.
7  Loko ku ri vatatana aEgipta,A va yi twisisanga mintirho ya wena yo hlamarisa.A va ku tsundzukanga ku tala ka musa wa wena wa rirhandzu,Kambe va tikhome hi ndlela ya vuxandzuki elwandle, eLwandle ro Tshwuka.
8  Kutani a va ponisa hikwalaho ka vito rakwe,Leswaku matimba yakwe ma tiviwa.
9  Hiloko a tshinya Lwandle ro Tshwuka, kutani ri oma hakatsongo-tsongo;Kutani a va tsemakanyisa hi le xidziveni xa mati ku fana ni le mananga;
10  Hiloko a va ponisa hi ndlela yoleyo evokweni ra loyi a va vengakaA va kutsula evokweni ra nala.
11  Kutani mati ma fika ma funengeta swirha swa vona;A ku salanga ni xin’we xa swona.
12  Xisweswo va va ni ripfumelo eritweni rakwe;Va sungula ku yimbelela swidzuniso swakwe.
13  Va rivala mintirho yakwe hi ku hatlisa;A va xi rindzanga xitsundzuxo xakwe.
14  Kambe va kombise ku navela ka vona ka vutianakanyi emanangaKutani va ringa Xikwembu ekwandzasini.
15  Kutani xi va nyika leswi va swi kombelakaNi ku rhumela vuvabyi lebyi hlakataka moya-xiviri wa vona.
16  Hiloko va sungula ku va ni mona eka Muxe enxaxeni,Hambi ku ri Aroni mukwetsimi wa Yehovha.
17  Kutani misava yi pfuleka yi mita Dathani,Yi funengeta ntshungu wa Abirama.
18  Ndzilo wu pfurha exikarhi ka ntshungu wa vona;Langavi ri lovisa lavo homboloka.
19  Ku tlula kwalaho, va endla rhole eHorebeKutani va nkhinsamela xifaniso lexi endliweke hi ku n’okisiwa,
20  Lerova va cinca ku vangama ka minaKu yimeriwa hi nkunzi, leyi dyaka leswi milaka.
21  Va rivala Xikwembu Muponisi wa vona,Muendli wa swilo leswikulu aEgipta,
22  Mintirho leyi hlamarisaka etikweni ra Hamu,Swilo leswi chavisekaka eLwandle ro Tshwuka.
23  A a ri ekusuhi ni ku vula leswaku va lovisiwa,Loko a ku nga ri Muxe muhlawuriwa wakwe,La yimeke evangweni emahlweni ka yena,Leswaku a tlherisa vukarhi byakwe byi nga va lovisi.
24  Va nyenye tiko leri navelekaka;A va nga ri na ripfumelo eritweni rakwe.
25  Kutani va hambeta va dzumadzuma emintsongeni ya vona;A va ri yingisanga rito ra Yehovha.
26  Kutani a tlakusa voko rakwe a hlambanya malunghana na vona,Leswaku u ta va wisa emananga,
27  Nileswaku u ta wisa vana va vona exikarhi ka matiko,Nileswaku u ta va hangalasa exikarhi ka matiko.
28  Kutani va sungula ku tihlanganisa na Bali wa PeyoriNi ku dya switlhavelo swa lava feke.
29  Kutani a va endla xikhunguvanyiso hi ndlela leyi a va endla swilo ha yona,Kutani ku va ni ntungu exikarhi ka vona.
30  Loko Finiyasi a yima a nghenelela,Kutani ntungu wu hela.
31  Hi ndlela yoleyo swi hlayiwe swi ri ku lulama eka yenaEka xitukulwana xin’wana ku ya eka xitukulwana xin’wana hilaha ku nga riki na makumu.
32  Ku tlula kwalaho, va vange ku hlundzuka ematini ya Meriba,Lerova Muxe swi n’wi fambele ku biha hikwalaho ka vona.
33  Hikuva va hlundzukise moya wakweKutani a holova hi milomu yakwe.
34  A va va lovisanga vanhu,Hilaha Yehovha a va byeleke hakona.
35  Kutani va tipfanganisa ni matikoVa dyondza mintirho ya vona.
36  Va hambeta va tirhela swifaniso swa vona swa hava,Kutani swi va ntlhamu eka vona.
37  Kutani a va endla xitlhavelo hi vana va vona va majahaNi vana va vona va vanhwanyana eka madimona.
38  Xisweswo va ya emahlweni va halata ngati leyi nga riki na nandzu,Ngati ya vana va vona va majaha ni va vanhwanyana,Lava va va endleke xitlhavelo xa swifaniso swa hava swa Kanana;Kutani tiko ri nyamisiwa hi ku halatiwa ka ngati.
39  Va hundzuka lava nga basangiki hi mintirho ya vonaVa hambeta va va ni rimbewu leri nga amukelekiki hi swiendlo swa vona.
40  Ku hlundzuka ka Yehovha ku pfurhela vanhu vakwe,Kutani a nyenya ndzhaka yakwe.
41  A va nyiketa evokweni ra matiko hi ku phindha-phindha,Leswaku lava va va vengaka va va fuma,
42  Nileswaku valala va vona va va tshikilela,Nileswaku va hluriwa ehansi ka voko ra vona.
43  A a va kutsula ko tala,Kambe vona a va tikhoma hi ndlela ya vuxandzuki endleleni ya vona ya ku pfumala ku yingisa,Naswona a va tsongahatiwa hikwalaho ka xidyoho xa vona.
44  A a vona maxangu ya vonaLoko a twa rito ra vona ra xikombelo.
45  A a wu tsundzuka ntwanano wakwe malunghana na vona,Naswona a a tisola hi ku ya hi ku tala ka musa wakwe wa rirhandzu.
46  A a endla leswaku va tweriwa vusiwanaEmahlweni ka hinkwavo lava va va endlaka makhumbi.
47  Hi ponise, Wena Yehovha Xikwembu xa hina,U hi hlengeleta hi huma eka va matikoLeswaku hi nkhensa vito ra wena ro kwetsima,Leswaku hi vulavula hi ku khana hi ku ku dzunisa.
48  A a dzunisiwe Yehovha Xikwembu xa IsrayeleKu suka enkarhini lowu nga riki na makumu ku ya enkarhini lowu nga riki na makumu;Vanhu hinkwavo va fanele va ku Amen.Dzunisani Yah!
50  Loyi a nga ni Vukwembu, Xikwembu, Yehovha, u vulavurile,U vitane misava,Ku sukela eku humeni ka dyambu ku fikela eku peleni ka rona.
2  Xikwembu xi humese ku saseka loku hetisekeke eSiyoni.
3  Xikwembu xa hina xi ta ta, a xi nge miyeli.Emahlweni ka xona ku ni ndzilo lowu lovisaka,Naswona xi rhendzeriwe hi xidzedze lexikulu ngopfu.
4  Xi vitana ematilweni ehenhla ni le misaveniLeswaku xi avanyisa vanhu va xona:
5  “Ndzi hlengeletele vanhu va mina lavo tshembeka,Lava endlaka ntwanano wa mina hi xitlhavelo.”
6  Matilo ma vula ku lulama ka xona,Hikuva Xikwembu i Muavanyisi. Seʹlah.
7  “Oho vanhu vanga, yingisani, ndzi ta vulavula,Oho Israyele, ndzi ta nyikela vumbhoni lebyi kanetanaka na wena.Ndzi Xikwembu, Xikwembu xa wena.
8  A ndzi ku tshinyi hikwalaho ka switlhavelo swa wena,Hambi ku ri hikwalaho ka magandzelo ya wena yo hisiwa lama heleleke lama nga emahlweni ka mina nkarhi hinkwawo.
9  Ndzi nga ka ndzi nga teki nkunzi endlwini ya wena,Swiphongo etshangeni ra wena.
10  Hikuva xiharhi xin’wana ni xin’wana xa le khwatini i xa mina,Swiharhi leswi nga ehenhla ka tintshava ta 1 000.
11  Ndzi xi tiva kahle xivumbiwa xin’wana ni xin’wana lexi nga ni timpiko xa le tintshaveni,Ni mintlhambi ya swiharhi swa nhova i ya mina.
12  Loko a ndzi ri ni ndlala, a ndzi nga ta ku byela;Hikuva tiko leri noneke ni leswi teleke eka rona i swa mina.
13  Xana ndzi nga dya nyama ya tinkunzi ta matimba,Ni ku nwa ngati ya swiphongo?
14  Nyikela ku nkhensa ku va switlhavelo swa wena eka Xikwembu,Naswona u hetisisa switshembiso swa wena leswi hlambanyiweke eka La nge Henhla-henhla;
15  Ndzi vitane hi siku ra maxangu.Ndzi ta ku ponisa, kutani u ta ndzi vangamisa.”
16  Kambe Xikwembu xi ta byela la hombolokeke xi ku:“Xana u ni lunghelo ra ku hlayela swileriso swa mina,Leswaku u byarha ntwanano wa mina enon’wini wa wena?
17  Waswivo, wena—u venge ndzayo,Naswona u hambeta u lahlela marito ya mina endzhaku ka wena.
18  Nkarhi wun’wana ni wun’wana loko u vona khamba, a wu tsaka na rona;Naswona a wu hlanganyela ni vaoswi.
19  Nomu wa wena u wu ntshunxele swo biha,Ni ririmi ra wena u ri namarhelise evuxisini.
20  Wa tshama kutani u vulavula ku biha hi makwenu,U paluxa xihoxo xa n’wana wa mana wa wena.
21  U endle swilo leswi, ndzi miyerile.A wu anakanya leswaku kunene ndzi ta fana na wena.Ndzi ta ku tshinya, naswona ndzi ta lulamisa swilo emahlweni ka mahlo ya wena.
22  Ndzi kombela mi twisisa swilo leswi, n’wina lava rivalaka Xikwembu,Leswaku ndzi nga mi handzuleli mi va swiphemu-phemu ku nga ri na mulamuleri.
23  Loyi a nyikelaka ku nkhensa ku va xitlhavelo xakwe hi yena la ndzi vangamisaka;Kasi loko ku ri la hlayisaka ndlela leyi vekiweke,Ndzi ta endla leswaku a ponisiwa hi Xikwembu.”
129  “I khale swinene va ndzi venga ku sukela evuntshweni bya mina,”Sweswi Israyele a a vule a ku,
2  “I khale swinene va ndzi venga ku sukela evuntshweni bya mina;Hambiswiritano a va ndzi hlulanga.
3  Varimi va rime ehenhla ka nhlana wa mina;Va lehise migerho ya vona.”
4  Yehovha u lulamile.U tsemelele mapindza ya lavo homboloka.
5  Va ta khomiwa hi tingana va tlhentlha,Hinkwavo lava vengaka Siyoni.
6  Va ta fana ni byanyi bya rihlaza bya malwangu,Lebyi omeke byi nga si simuriwa,
7  Lebyi mutshoveri a nga tatangiki voko rakwe hi byona,Hambi ku ri la hlengeletaka tinyandza a nga tatangiki xifuva xakwe.
8  Hambi ku ri lava va hundzaka a va vulanga va ku:“Nkateko wa Yehovha a wu ve ehenhla ka n’wina.Hi mi katekisile evitweni ra Yehovha.”
109  Oho Xikwembu lexi ndzi xi dzunisaka, u nga miyeli.
2  Hikuva nomu wa lowo homboloka ni nomu wa vuxisi wu ndzi pfulekerile.Va vulavule ha mina hi ririmi ra mavunwa;
3  Naswona va ndzi rhendzele hi marito ya rivengo,Kutani va lwa na mina ku nga ri na xivangelo.
4  Va lwa na mina hikwalaho ka rirhandzu ra mina;Kambe eka mina ku ni xikhongelo.
5  Va ndzi endla swo biha hikwalaho ka leswineneNi rivengo hikwalaho ka rirhandzu ra mina.
6  Veka lowo homboloka ehenhla ka yena,Onge mukaneti a nga tshama a yime evokweni rakwe ra xinene.
7  Loko a avanyisiwa, a a hume kukota munhu wo homboloka;Ni xikhongelo xakwe a xi ve xidyoho.
8  Masiku yakwe a ma hunguteke;Ntirho wakwe wa vulanguteri a wu tekiwe hi un’wana.
9  Vana vakwe a va ve vana lava nga riki na tatanaNi nsati wakwe a a ve noni.
10  Vana vakwe a va tsendzeleke hakunene;Naswona va fanele va kombela,Va lava swakudya etindhawini ta vona leti nga marhumbi.
11  Mudyeleri a a veke swirimbana eka hinkwaswo leswi a nga na swona,Ni vaphangi a va teke swilo leswi a swi tirheleke hi matimba.
12  A nga vi na munhu la n’wi kombaka musa wa rirhandzu,Naswona ku nga vi na loyi a tsakelaka vana vakwe lava nga riki na tatana.
13  Vatukulu vakwe a va dlayiwe.Vito ra vona a ri susiwe eka xitukulwana lexi nga ta landzela.
14  Yehovha a a tsundzuke xihoxo xa vatata wakwe,Ni xidyoho xa mana wakwe—xi nga herisiwi.
15  A va ve emahlweni ka Yehovha nkarhi hinkwawo;Onge a nga endla leswaku ku tsundzukiwa ka vona ku susiwa emisaveni;
16  Hikwalaho ka leswi a nga tsundzukangiki ku kombisa musa wa rirhandzu,Kambe u ye emahlweni a landzelela munhu la xanisekaka ni la nga xisiwanaNi la nga ni gome embilwini, leswaku a n’wi dlaya.
17  U hambete a rhandza ndzhukano, lerova wu n’wi wela;Naswona a nga tsakisiwanga hi nkateko,Lerova wu ve ekule swinene na yena;
18  Kutani u ambale ndzhukano wu va nguvu yakwe.Hikwalaho wu te eka yena ku fana ni matiKu fana ni mafurha endzeni ka marhambu yakwe.
19  A wu kotise nguvu leyi a titsondzelaka ha yonaNi vamba leri a tikhamaka ha rona nkarhi hinkwawo.
20  Leti i tihakelo leti humaka eka Yehovha ti ya eka loyi a lwaka na minaNi lava va vulavulaka swo biha hi moya-xiviri wa mina.
21  Kambe wena u Yehovha, Hosi leyi Lawulaka.Tirhisana na mina hikwalaho ka vito ra wena.Ndzi kutsule, hikuva musa wa wena wa rirhandzu i wunene.
22  Hikuva ndza xaniseka naswona ndzi xisiwana,Ni mbilu ya mina yi tlhaviwile endzeni ka mina.
23  Ku fana ni ndzhuti lowu hungutekaka, ndzi boheka ku famba;Ndzi dzudziwile ku fana ni njiya.
24  Matsolo ya mina ma gudlagudlile hikwalaho ka ku titsona swakudya,Ni nyama ya mina yi ondzile, a yi na mafurha.
25  Mina ndzi ve nchumu lowu nga ndzhukano eka vona.Va ndzi vona—va hlakahla nhloko.
26  Ndzi pfune, Wena Yehovha Xikwembu xanga;Ndzi ponise hi ku ya hi musa wa wena wa rirhandzu.
27  Onge va nga swi tiva leswaku leri i voko ra wena;Leswaku wena, Wena Yehovha, u swi endlile.
28  Loko ku ri vona, a va vule ndzhukano,Kambe loko ku ri wena, onge u nga vula nkateko.Va suke va yima, kambe va endle va khomiwa hi tingana,Naswona nandza wa wena a a tsake.
29  Lava va lwaka na mina a va ambale ku tsongahatiwa,Naswona a va titsondzele hi tingana ku fana niloko va titsondzela hi nguvu yo pfumala mavoko.
30  Ndzi ta n’wi dzunisa swinene Yehovha hi nomu wa mina,Ndzi ta n’wi dzunisa exikarhi ka vanhu vo tala.
31  Hikuva u ta yima evokweni ra xinene ra xisiwana,Leswaku a xi ponisa eka lava va avanyisaka moya-xiviri wa xona.
143  Oho Yehovha, yingisa xikhongelo xa mina;Yingisa xikombelo xa mina.Ndzi hlamule hi ku tshembeka ka wena ni ku lulama ka wena.
2  U nga ngheni ehubyeni ni nandza wa wena;Hikuva a nga kona munhu la hanyaka la nga vaka la lulameke emahlweni ka wena.
3  Hikuva nala a a lava moya-xiviri wa mina;U byi pfotlosele emisaveni vutomi bya mina.U ndzi tshamise etindhawini ta munyama ku fana ni lava va feleke makumu.
4  Moya wa mina wa tsana endzeni ka mina;Mbilu ya mina yi vonaka yi hele matimba endzeni ka mina.
5  Ndzi tsundzuke masiku ya khale swinene;Ndzi anakanyisise hi ntirho wa wena hinkwawo;Ndzi hambete ndzi anakanyisisa hi ntirho wa mavoko ya wena hi ku tirhandzela.
6  Ndzi tshambulutele mavoko ya mina eka wena;Eka wena, moya-xiviri wa mina wu fana ni tiko leri heleke matimba. Seʹlah.
7  Oho Yehovha, hatlisa, ndzi hlamule.Moya wa mina wu fike emakumu.U nga ndzi tumbeteli xikandza xa wena,Loko swi nga ri tano ndzi ta fana ni lava va rhelelaka emugodini.
8  Ndzi twise musa wa wena wa rirhandzu nimixo,Hikuva ndzi tshembe wena.Ndzi tivise ndlela leyi ndzi faneleke ndzi famba ha yona,Hikuva moya-xiviri wa mina ndzi wu tlakusele eka wena.
9  Ndzi kutsule eka valala va mina, Wena Yehovha.Ndzi tifunengete ha wena.
10  Ndzi dyondzise ku endla ku rhandza ka wena,Hikuva wena u Xikwembu xanga.Moya wa wena i wunene;Onge wu nga ndzi kongomisa etikweni ra vululami.
11  Oho Yehovha, onge u nga ndzi londzovota ndzi hanya hikwalaho ka vito ra wena.Onge u nga humesa moya-xiviri wa mina emaxangwini hi ku lulama ka wena.
12  Onge u nga miyeta valala va mina hi musa wa wena wa rirhandzu;Naswona u fanele u va lovisa hinkwavo lava vengaka moya-xiviri wa mina,Hikuva mina ndzi nandza wa wena.
117  Dzunisani Yehovha, n’wina matiko hinkwawo;N’wi bumabumeleni, n’wina swivongo hinkwaswo.
2  Hikuva musa wakwe wa rirhandzu wu ve wukulu eka hina;Naswona ntiyiso wa Yehovha i wa hilaha ku nga riki na makumu.Dzunisani Yah!
110  Rito ra Yehovha eka Hosi ya mina ri ri:“Tshama evokweni ra mina ra xineneKu fikela loko ndzi veka valala va wena va va vunavelo bya milenge ya wena.”
2  Nhonga ya ntamu wa wena Yehovha u ta yi humesa eSiyoni, a ku:“Famba u ya hlula exikarhi ka valala va wena.”
3  Vanhu va wena va ta tinyikela hi ku tirhandzela esikwini ra vuthu ra wena ra nyimpi.Hi ku vangama ka vukwetsimi, ku sukela embelekweni ya vurhonga,U ni ntlawa wa majaha ku fana ni mathonsi ya mberha.
4  Yehovha u hlambanyile (naswona a nge tisoli):“U muprista hilaha ku nga riki na makumuHi ku ya hi mukhuva wa Melkisedeke!”
5  Yehovha evokweni ra wena ra xineneKunene u ta tshovelela tihosi hi siku ra ku hlundzuka kakwe.
6  U ta avanyisa exikarhi ka matiko;U ta endla leswaku ku tala mintsumbu.Kunene u ta tshovelela la nga murhangeri ehenhla ka tiko leri nga ni vanhu vo tala.
7  U ta nwa enkoveni lowu nga endleleni.Hi yona mhaka leyi a nga ta yi tlakusela ehenhla nhloko yakwe.
122  Ndzi tsakile loko va ku eka mina:“A hi ye endlwini ya Yehovha.”
2  Milenge ya hina yi vonaka yi yimileEtinyangweni ta wena, Wena Yerusalema.
3  Yerusalema hi yena la akiweke kukota mutiLowu hlanganisiweke hi vun’we,
4  Lowu tinyimba ti tlhandlukeleke eka wona,Tinyimba ta Yah,Ti va xitsundzuxo eka IsrayeleKu nkhensa vito ra Yehovha.
5  Hikuva swiluvelo swa vuavanyisi swi vekiwe kwalaho,Swiluvelo swa yindlu ya Davhida.
6  N’wina vanhu, kombelani ku rhula ka Yerusalema.Wena muti, lava va ku rhandzaka, a va nge he karhatiwi hi nchumu.
7  Onge ku rhula ku nga tshama ku ri kona erirhangwini ra wena,U nga ha karhatiwi hi nchumu eswihondzweni swa wena swo tshama eka swona.
8  Ndzi ta vulavula sweswi, hikwalaho ka vamakwerhu ni vanakulorhi:“Onge u nga va ni ku rhula.”
9  Hikwalaho ka yindlu ya Yehovha Xikwembu xa hinaNdzi ta hambeta ndzi ku lavela leswinene.
9  Oho Yehovha, ndzi ta ku dzunisa hi mbilu ya mina hinkwayo;Ndzi ta vula mintirho ya wena hinkwayo yo hlamarisa.
2  Ndzi ta tsaka ni ku khana eka wena,Ndzi ta yimbelelela vito ra wena miloti, Wena La nge Henhlahenhla.
3  Loko valala va mina va tlhela,Va ta khunguvanyeka kutani va lova emahlweni ka wena.
4  Hikuva u humese vuavanyisi bya mina ni mhaka ya mina;U tshame exiluvelweni u avanyisa hi ku lulama.
5  U tshinye matiko, u lovise lowo homboloka.Vito ra vona u ri herisele makumu, hi masiku ni masiku.
6  Wena nala, ku onhetela ka wena ku helele makumu,Ni miti leyi u yi simuleke.A ku nge he vulavuriwi ha yona.
7  Loko ku ri Yehovha, u ta tshama hilaha ku nga riki na makumu,A simeka xiluvelo xakwe xa vuavanyisi xi tiya.
8  Yena u ta ri avanyisa hi ku lulama tiko leri noneke;U ta tengisa vanhu va matiko hi vuavanyisi byo lulama.
9  Yehovha u ta va xisirhelelo lexi tlakukeke eka un’wana ni un’wana la pfotlosiweke,Xisirhelelo lexi tlakukeke hi minkarhi ya maxangu.
10  Naswona lava tivaka vito ra wena va ta ku tshemba,Hikuva a wu nge va tshiki lava ku lavaka hakunene, Wena Yehovha.
11  N’wina vanhu, yimbelelelani Yehovha miloti, yena la tshamaka eSiyoni;Byelani vanhu swiendlo swakwe.
12  Hikuva loko a lava ku halata ngati, kunene u ta va tsundzuka vona volavo;Kunene a nge ku rivali ku rila ka lava xanisekaka.
13  Oho Yehovha, ndzi kombe tintswalo; vona ku xaniseka ka mina hikwalaho ka lava va ndzi vengaka,Wena la ndzi tlakusaka ehenhla ka tinyangwa ta rifu,
14  Leswaku ndzi ta vula swiendlo swa wena hinkwaswo leswi vongekakaEtinyangweni ta nhwanyana wa Siyoni,Leswaku ndzi ta tsaka eku ponisiweni ka wena.
15  Matiko ma hojomele emugodini lowu ma wu endleke;Nenge wa wona wu khomekile eka rikoka leri ma ri fihleke.
16  Yehovha u tiviwa hi vuavanyisi lebyi a byi humeseke.Munhu lowo homboloka u yengiwe hi ntirho wa mavoko ya yena.Hagayoni. Seʹlah.
17  Vanhu vo homboloka va ta tlhelela eSheol,Ni matiko hinkwawo lama rivalaka Xikwembu.
18  Hikuva xisiwana a xi nge rivariwi nkarhi hinkwawo,Hambi ku ri ntshembo wa lavo rhula a wu nge heli.
19  Oho Yehovha, Humelela! Munhu wa nyama a nga tshuki a vonaka a ri ni ntamu lowu tlulaka wa wena.Matiko a ma avanyisiwe emahlweni ka xikandza xa wena.
20  Nghenisa ku chava eka wona, Wena Yehovha,Leswaku matiko ma ta swi tiva leswaku i vanhu va nyama ntsena. Seʹlah.
28  Oho Yehovha, ndzi hambeta ndzi vitana wena.Wena Ribye ra mina, u nga ndzi siveli ti ndleve ta wena,Leswaku u nga ndzi miyeleliNdzi nga ta fana ni lava rhelelaka emugodini.
2  Yingisa rito ra mina loko ndzi kombela mpfuno eka wena,Loko ndzi tlakusela mavoko ya mina ekamareni ra le ndzenindzeni ka ndhawu ya wena yo kwetsima.
3  U nga ndzi koki swin’we ni vanhu vo homboloka ni lava va hanyaka hi swo biha,Lava va vulavulaka ku rhula ni vanakulobye kambe etimbilwini ta vona ku ni swo biha.
4  Va nyike hi ku ya hi leswi va swi endlakaNi hi ku ya hi vubihi bya swiendlo swa vona.Hi ku ya hi ntirho wa mavoko ya vona wa va nyika.Va tlherisele leswi va swi endlaka.
5  Hikuva a va swi xiximi swiendlo swa Yehovha,Hambi ku ri ntirho wa mavoko yakwe.U ta va hirimuxa, a nga va aki.
6  A a dzunisiwe Yehovha, hikuva u yingise rito ra swikombelo swa mina.
7  Yehovha i ntamu wa mina ni xitlhangu xa mina.Mbilu ya mina yi tshembe yena,Ndzi pfuniwile, leswaku mbilu ya mina yi khana,Naswona ndzi ta n’wi dzunisa hi risimu ra mina.
8  Yehovha i ntamu wa vanhu vakwe,Naswona i khokholo ra ku ponisiwa lokukulu ka mutotiwa wakwe.
9  Ponisa vanhu va wena, u katekisa ndzhaka ya wena;Va rise, u va rhwala hilaha ku nga riki na makumu.
27  Yehovha i ku vonakala ka mina ni ku ponisiwa ka mina.Xana ndzi ta chava mani?Yehovha i khokholo ra vutomi bya mina.Xana ndzi ta chava mani?
2  Loko lava endlaka leswo biha va ndzi tshinelela leswaku va ta dya nyama ya mina,Va ri swirha swa mina ni valala va mina,Va khunguvanyeka va wa.
3  Hambiloko ntlawa wa vanhu wu dzima ntsonga ku lwa na mina,Mbilu ya mina a yi nge chavi.Hambiloko nyimpi yo ndzi pfukela,Ni hi nkarhi wolowo ndzi ta va ni ntshembo.
4  Nchumu wun’we lowu ndzi wu kombeleke eka Yehovha—Hi lowu ndzi nga ta wu rindzela,Leswaku ndzi tshama endlwini ya Yehovha masiku hinkwawo ya vutomi bya mina,Ndzi vona ku tsakisa ka YehovhaNi ku languta tempele yakwe hi ku tlangela.
5  Hikuva u ta ndzi fihla evutumbelweni byakwe hi siku ra khombo;U ta ndzi tumbeta endhawini leyi tumbeleke ya ntsonga wakwe;U ta ndzi veka ehenhla ka ribye.
6  Kutani nhloko ya mina yi ta tlakuka ehenhla ka valala va mina lava ndzi rhendzeleke;Entsongeni wakwe ndzi ta endla xitlhavelo xa ku huwelela ka ku tsaka;Ndzi ta yimbelela, ndzi yimbelelela Yehovha miloti.
7  Oho Yehovha, yingisa loko ndzi vitana hi rito ra mina,Ndzi kombe tintswalo, u ndzi hlamula.
8  Malunghana na wena mbilu ya mina yi te: “Lavani xikandza xakwe, n’wina vanhu.”Oho Yehovha, ndzi ta lava xikandza xa wena.
9  U nga ndzi tumbeteli xikandza xa wena.U nga hlongoli nandza wa wena hi ku hlundzuka ka wena.U fanele u va mpfuno wa mina.U nga ndzi fularheli, u nga ndzi siyi, Wena Xikwembu xanga xa ku ponisa.
10  Loko tatana na manana vo ndzi tshika,Yehovha u ta ndzi teka.
11  Oho Yehovha, ndzi letele malunghana ni ndlela ya wena,U ndzi rhangela endleleni ya vululami hikwalaho ka valala va mina.
12  U nga ndzi nyiketi eka moyaxiviri wa valala va mina;Hikuva timbhoni ta mavunwa ti ndzi pfukerile,Leti hlohlotelaka madzolonga.
13  Loko a ndzi nga vanga ni ripfumelo ro vona vunene bya Yehovha etikweni ra lava va hanyaka—!
14  Tshemba Yehovha; vana ni xivindzi naswona u endla mbilu ya wena yi va ni matimba.Ina, tshemba Yehovha.
63  Oho Xikwembu, u Xikwembu xanga, ndzi hambeta ndzi ku lava.Moya-xiviri wa mina wu ni torha ra wena.Nyama ya mina yi ku navela hi mahikaEtikweni leri omeke ni leri feke, laha ku nga riki na mati.
2  Kutani ndzi ku vone endhawini yo kwetsima,Ndzi vone ntamu wa wena ni ku vangama ka wena.
3  Hikuva musa wa wena wa rirhandzu wa antswa ku tlula vutomi,Milomu ya mina yi ta ku bumabumela.
4  Hikwalaho ndzi ta ku dzunisa enkarhini wa ku hanya ka mina;Ndzi ta tlakusela swandla swa mina evitweni ra wena.
5  Moya-xiviri wa mina wu enerisiwa hi xiphemu lexinene, xo nona,Naswona nomu wa mina wu huwelela wu dzunisa hi milomu leyi tsakeke.
6  Loko ndzi ku tsundzuka ndzi ri ehenhla ka xilawu xa mina,Ndzi anakanyisisa ha wena exikarhi ka ku rindza ka nivusiku.
7  Hikuva u tikombe u ri mpfuno eka mina,Naswona endzhutini wa timpapa ta wena ndzi huwelele hi ku tsaka.
8  Moya-xiviri wa mina wu ku landzelele ekusuhi;Voko ra wena ra xinene ri ndzi khoma swi tiya.
9  Loko ku ri lava va tshamelaka ku lava moya-xiviri wa mina leswaku va wu lovisa,Va ta ta eswiphen’wini swa le hansi swa misava.
10  Va ta nyiketiwa ematimbeni ya banga;Va ta va xiphemunyana xa tinhlati.
11  Hosi yi ta titsakela eka Xikwembu.Un’wana ni un’wana la hlambanyaka ha xona u ta tibuma,Hikuva milomu ya lava va vulavulaka mavunwa yi ta siviwa.
7  Oho Yehovha Xikwembu xanga, ndzi tumbela eka wena.Ndzi ponise ni ku ndzi kutsula eka hinkwavo lava ndzi xanisaka,
2  Leswaku a nga vi kona la handzulelaka moyaxiviri wa mina hilaha nghala yi endlaka hakona,A ndzi wutla loko ndzi nga ri na mukutsuri.
3  Oho Yehovha Xikwembu xanga, loko ndzi endle leswi,Loko ndzi nga ri na vululami evokweni ra mina,
4  Loko ndzi rihisele la tlheriselaka swo biha eka mina,Kumbe ndzi tekele la ndzi vengaka kambe a nga humeleli,
5  Nala a a lavisise moyaxiviri wa minaA a ndzi rhangele a kandziyela vutomi bya mina ehansi emisaveniNaswona a endla leswaku ku vangama ka mina ku tshama entshurini. Seʹlah.
6  Oho Yehovha, humelela hi ku hlundzuka ka wena;Tlakuka u hlundzuke ngopfu eka lava va ndzi vengaka,Ndzi xalamukele, tanihi leswi u humeseke xileriso xa vuavanyisi.
7  Rhendzeriwa hi ntshungu wa vanhu va matiko,Naswona u vuyela ehenhla u lwa na vona.
8  Yehovha u ta gweva vanhu.Oho Yehovha, ndzi avanyise hi ku landza ku lulama ka minaNi hi ku landza ku tshembeka loku nga eka mina.
9  Ndzi kombela leswaku vubihi bya lavo homboloka byi hela,U tiyisa la lulameke;Tanihi leswi Xikwembu xi lulameke, xi kambela mbilu ni tinso.
10  Xitlhangu xa mina xi le ka Xikwembu, Muponisi wa lava lulameke embilwini.
11  Xikwembu i Muavanyisi wo lulama,Naswona Xikwembu xi humesa swigwevo siku rin’wana ni rin’wana.
12  Loko a nga ri kona la nga ta tlhela, xi ta lota banga ra xona,Kunene xi ta kunga vurha bya xona, xi ta byi lunghiselela ku copa.
13  Xi fanele xi tilunghisela swichayachayana swa rifu;Miseve ya xona xi ta yi endla yi pfurha.
14  Waswivo! U kona la tikeke hi swilo swo biha,Naswona u tike ku karhateka kutani u boheka ku veleka mavunwa.
15  U cele mugodi, a ya emahlweni a wu cela;Kambe u ta wela emugodini lowu a wu celeke.
16  Ku karhateka kakwe ku ta tlhelela enhlokweni yakwe,Ni madzolonga ma ta xikela ethavathaveni yakwe.
17  Ndzi ta dzunisa Yehovha hi ku landza ku lulama kakwe,Naswona ndzi ta yimbelelela vito ra Yehovha La nge Henhlahenhla miloti.
55  Oho Xikwembu xanga,yingisa xikhongeloxa mina;Naswona u nga tifihli loko ndzi kombela tintswalo.
2  Ndzi yingise, u ndzi hlamula.Ndzi pfumala ku rhula hikwalaho ka ku karhateka ka mina,Ndzi kombisa ku karhateka ntsena,
3  Hi mhaka ya rito ra nala, hikwalaho ka ku tshikileriwa hi lowo homboloka.Hikuva va tshamela ku wisela swo biha ehenhla ka mina,Naswona va ndzi hlundzukela hi vulala.
4  Mbilu ya mina yi ni switlhavi leswikulu endzeni ka mina,Naswona ku chava rifu ku wele ehenhla ka mina.
5  Ku chava, ina, ku rhurhumela ku nghena endzeni ka mina,Naswona ku rhurhumela ka ndzi funengeta.
6  Ndzi tshamela ku vula ndzi ku: “Mawaku loko a ndzi ri ni timpapa to kota ta tuva!A ndzi ta hahela ekule ndzi ya tshama kona.
7  Waswivo! A ndzi ta hahela ekule swinene;A ndzi ta tshama emananga.—Seʹlah—
8  A ndzi ta hatlisela endhawini ya mina yo balekela eka yonaNdzi balekela mheho leyi hungaka hi rivilo, ndzi balekela xidzedze.”
9  Oho Yehovha, va pfilunganye, hambanisa ririmi ra vona,Hikuva ndzi vone madzolonga ni timholovo emutini.
10  Vusiku ni nhlikanhi va wu rhendzele va ri ehenhla ka rirhangu ra wona;Ku biha ni ku karhateka swi le ndzeni ka wona.
11  Maxangu ma le ndzeni ka wona;Ntshikilelo ni vuxisi a swi sukanga entsendzeleni wa wona.
12  Hikuva a hi nala la ndzi rhukaneke;Loko a swi ri tano a ndzi ta lehisa mbilu.A hi munhu la ndzi vengaka swinene la tikukumuxeke eka mina;Loko a swi ri tano a ndzi ta va ndzi n’wi tumbelerile.
13  Kambe a ku ri wena, wena munhu wa nyama loyi a ringanaka na mina,Wena ndzi ku toloveleke naswona u nga munghana wa mina,
14  Hikuva a hi hamba hi kuma xinakulobye lexi nandzihaka swin’we;A hi hamba hi famba ni ntshungu endlwini ya Xikwembu.
15  Ku onhetela a ku ve ehenhla ka vona!A va rhelele eSheol va ha hanya;Hikuva hi nkarhi wa vuluveri bya vona swilo swo biha a swi ri endzeni ka vona.
16  Loko ku ri mina, ndzi ta huwelela eka Xikwembu;Naswona Yehovha u ta ndzi ponisa.
17  Nimadyambu ni nimixo ni ninhlikanhi ndza karhateka naswona ndza rila,U yingisa rito ra mina.
18  Kunene u ta wu kutsula moyaxiviri wa mina, a wu veka eku rhuleni malunghana ni lava lwaka na mina,Hikuva va te hi vunyingi ku ta lwa na mina.
19  Xikwembu xi ta swi twa xi va hlamula,Hambi ku ri Yena la tshameke exiluvelweni ku fana ni le ku sunguleni—Seʹlah—Lava va nga hundzukikiLava va nga xi chavangiki Xikwembu.
20  U tshambulute mavoko ya yena ku lwa ni lava va nga ni ku rhula na yena;U nyamise ntwanano wa yena.
21  Marito ya nomu wakwe ma rhetela ku tlula phehlwa,Kambe mbilu yakwe yi voyamele eku lweni.Marito yakwe ma olova ku tlula mafurha,Kambe i mabanga lama lunghekeke.
22  Lahlela ndzhwalo wa wena eka Yehovha,U ta ku seketela.A nge pfuki a pfumerile leswaku la lulameke a tsekatseka.
23  Oho Xikwembu, kambe wena u ta va yisa emugodini wo enta swinene.Loko ku ri vanhu lava nga ni nandzu wa ngati ni lava xisaka, a va nge xi hanyi xiphemu xa masiku ya vona.Kambe loko ku ri mina, ndzi ta tshemba wena.
51  Oho Xikwembu, ndzi kombe tintswalo hi kuya hi musa wa wena wa rirhandzu.Hlangula ku tlula ka mina nawu hi ku ya hi tintswalo ta wena to tala.
2  Ndzi hlantswe xihoxo xa mina swinene,Naswona ndzi basise eka xidyoho xa mina.
3  Hikuva ndza ku tiva ku tlula ka mina nawu,Naswona xidyoho xa mina xi le mahlweni ka mina nkarhi hinkwawo.
4  Ndzi dyohele wena, wena ntsena,Naswona ndzi endle swo biha ematihlweni ya wena,Leswaku u ta vonaka u lulamile loko u vulavula,Leswaku u pfumala nandzu loko u avanyisa.
5  Waswivo! Hi switlhavi swa ku veleka ndzi velekiwe ndzi ri ni xidyoho,Naswona manana u ndzi tikile exidyohweni.
6  Waswivo! U tsakele ntiyiso eka swirho swa le ndzeni;Naswona onge u nga endla leswaku ndzi tiva vutlhari lebyikulu exihundleni.
7  Onge u nga ndzi endla ndzi tenga exidyohweni hi hisopa, leswaku ndzi ta basa;Onge u nga ndzi hlantswa, leswaku ndzi ta basa ku tlula gamboko.
8  Onge u nga endla leswaku ndzi twa ku khana ni ku tsaka,Leswaku marhambu lawa u ma pfotloseke ma tsaka.
9  Tumbeta xikandza xa wena xi nga swi voni swidyoho swa mina,Naswona u herisa swihoxo swa mina hinkwaswo.
10  Tumbuluxa mbilu yo tenga eka mina, Wena Xikwembu,Naswona u nghenisa moya lowuntshwa, lowu tserhameke endzeni ka mina.
11  U nga ndzi cukumeti ekule ni xikandza xa wena;U nga wu susi moya wa wena wo kwetsima eka mina.
12  Vuyisela ku khana ka ku ponisiwa ka mina hi wena,Naswona onge u nga ndzi seketela hi moya wa ku swi rhandza.
13  Lava tlulaka nawu ndzi ta va dyondzisa tindlela ta wena,Leswaku vadyohi va tlhelela eka wena.
14  Ndzi kutsule eka nandzu wa ngati, Oho Xikwembu, Xikwembu xa ku ponisiwa ka mina,Leswaku ririmi ra mina ri vula ku lulama ka wena hi ku tsaka.
15  Oho Yehovha, onge u nga pfula milomu ya mina,Leswaku nomu wa mina wu twarisa ku dzuneka ka wena.
16  Hikuva a wu xi tsakeli xitlhavelo—a ndzi ta xi humesa;A wu tsakisiwi hi gandzelo ro hisiwa leri heleleke.
17  Switlhavelo leswi yaka eka Xikwembu i moya lowu tshovekeke;Oho Xikwembu, mbilu leyi tshovekeke yi tlhela yi pfotloseka a wu nge yi languteli ehansi.
18  Tirhisana kahle na Siyoni hi vunene bya wena;Onge u nga aka marhangu ya Yerusalema.
19  Kutani u ta tsakisiwa hi switlhavelo swo lulama,Hi xitlhavelo xo hisiwa ni gandzelo leri heleleke;Emhakeni yoleyo tinkunzi ti ta humesiwa ealitarini ya wena.
34  Ndzi ta nkhensa Yehovha minkarhi hinkwayo;Ku n’wi dzunisa ku ta va enon’wini wa mi na nkarhi hinkwa wo.
2  Moyaxiviri wa mina wu ta tibuma eka Yehovha;Lavo rhula va ta swi twa, kutani va tsaka.
3  Oho n’wina vanhu, twarisani Yehovha mi ri na mina,A hi tlakuseni vito rakwe swin’we.
4  Ndzi vutise Yehovha, kutani a ndzi hlamula,U ndzi kutsurile eku chaveni ka mina hinkwako.
5  Va langute eka yena, kutani va vangama,Ni swikandza swa vona a swi nga ta khomiwa hi tingana.
6  Loyi a xanisekaka u vitanile, Yehovha a n’wi twa.Kutani U n’wi ponisile emaxangwini yakwe hinkwawo.
7  Ntsumi ya Yehovha yi aka nxaxa ku rhendzela hinkwavo lava n’wi chavaka,Naswona ya va ponisa.
8  N’wina nantswani mi vona leswaku Yehovha hi lonene;Wa tsaka munhu la tiyeke emirini la tumbelaka eka yena.
9  Chavani Yehovha, n’wina vakwetsimi vakwe,Hikuva lava n’wi chavaka a va pfumali nchumu.
10  Swinghalana leswi nga ni ntshiva a swi ri ni swakudya switsongo naswona swi khomiwe hi ndlala;Kambe loko ku ri lava lavaka Yehovha, a va nge pfumali nchumu lexinene.
11  N’wina vana tanani, ndzi yingiseni;Ndzi ta mi dyondzisa ku chava Yehovha.
12  I mani munhu la tsakeke evuton’wini,La rhandzaka masiku lama ringaneke leswaku a vona leswinene?
13  Hlayisani ririmi ra n’wina eka leswo biha,Ni milomu ya n’wina eku vulavuleni ka vuxisi.
14  Fularhelani swo biha, kutani mi endla leswi nga swinene;Lwelani ku kuma ku rhula, mi ku landzelela.
15  Mahlo ya Yehovha ma le henhla ka lavo lulama,Ni tindleve takwe ti yingisa xirilo xa vona xo kombela mpfuno.
16  Xikandza xa Yehovha xi nyenya lava endlaka swo biha,Xi ta endla leswaku ku nga ha vulavuriwi ha vona emisaveni.
17  Va huwelerile, Yehovha a swi twa,Kutani a va kutsula emaxangwini ya vona hinkwawo.
18  Yehovha u le kusuhi ni lava va tshovekeke mbilu;Ni lava va pfotlokeke emoyeni wa va ponisa.
19  Makhombo ya lowo lulama ma tele,Kambe Yehovha wa n’wi kutsula eka wona hinkwawo.
20  U rindza marhambu hinkwawo ya munhu yoloye;Ni rin’we ra wona a ri tshovekanga.
21  Khombo ri ta dlaya lowo homboloka;Lava vengaka lowo lulama va ta voniwa nandzu.
22  Yehovha u kutsula moyaxiviri wa malandza yakwe;Naswona a nga kona la tumbelaka eka yena la nga ta voniwa nandzu.
89  Ndzi ta yimbelela hi swikombiso swa Yehovha swa musa wa rirhandzu, hilaha kunga riki na makumu.Ndzi ta tivisa ku tshembeka ka wena hi nomu wa mina eka xitukulwana xin’wana ku ya eka xitukulwana xin’wana.
2  Hikuva ndzi te: “Musa wa rirhandzu wu ta tshama wu akiwile hilaha ku nga riki na makumu;Loko ku ri matilo, u veka ku tshembeka ka wena ku simekiwe ku tiya eka wona.”
3  “Ndzi endle ntwanano eka muhlawuriwa wa mina;Ndzi hlambanyile eka Davhida nandza wa mina,
4  ‘Ndzi ta simeka mbewu ya wena hilaha ku nga riki na makumu,Naswona ndzi ta aka xiluvelo xa wena ku suka eka xitukulwana xin’wana ku ya eka xitukulwana xin’wana.’” Seʹlah.
5  Ni matilo ma ta dzunisa xiendlo xa wena xo hlamarisa, Wena Yehovha,Ina, ku tshembeka ka wena enhlengeletanweni ya vakwetsimi.
6  Hikuva i mani exibakabakeni la nga fanisiwaka na Yehovha?I mani la nga fanaka na Yehovha exikarhi ka vana va Xikwembu?
7  Xikwembu xi fanele xi xiximiwa exikarhi ka ntlawa lowukulu wa vakwetsimi;I xikulu naswona xa chaviseka ehenhla ka hinkwavo lava va xi rhendzeleke.
8  Oho Yehovha Xikwembu xa mavuthu,I mani la nga ni matimba ku fana na wena, Wena Yah?Ku tshembeka ka wena ku ku rhendzerile.
9  U fuma ehenhla ka ku kukumuka ka lwandle;Loko ri tlakusa magandlati ya rona, wena wa ri rhulisa.
10  Wena u pfotlose Rahava, ku fana ni munhu la dlayiweke.U hangalase valala va wena hi ntamu wa voko ra wena.
11  Tilo i ra wena, ni misava i ya wena;Tiko leri noneke ni leswi swi taleke eka rona—wena u swi simekile.
12  N’walungu ni dzonga—wena u swi tumbuluxile;Taboro na Herimoni—ti huwelela vito ra wena hi ku tsaka.
13  Voko leri nga ni matimba i ra wena,Voko ra wena ri ni ntamu,Voko ra wena ra xinene ri tlakusiwile.
14  Ku lulama ni vuavanyisi i ndhawu ya xiluvelo xa wena;Musa wa rirhandzu ni ntiyiso swi ta emahlweni ka xikandza xa wena.
15  Va tsaka vanhu lava tivaka ku huwelela ka ku tsaka.Oho Yehovha, va hambeta va famba hi ku landza ku vonakala ka xikandza xa wena.
16  Va tsaka siku hinkwaro evitweni ra wenaNaswona va tlakusiwa hi ku lulama ka wena.
17  Hikuva wena u ku saseka ka ntamu wa vona;Naswona nanga ya hina yi tlakusiwa hi vunene bya wena.
18  Hikuva xitlhangu xa hina i xa Yehovha,Ni hosi ya hina i ya Mukwetsimi wa Israyele.
19  Hi nkarhi wolowo u vulavule hi xivono eka lavo tshembeka va wena,Kutani u te:“Ndzi langutele mpfuno eka lowa matimba;Ndzi tlakuse muhlawuriwa exikarhi ka vanhu.
20  Ndzi kume Davhida nandza wa mina;Ndzi n’wi tote hi mafurha ya mina yo kwetsima,
21  Loyi voko ra mina ri nga ta tiya ha yena,Loyi voko ra mina ri nga ta n’wi tiyisa.
22  A nga kona nala la nga ta n’wi sindzisa,Hambi ku ri n’wana wihi ni wihi la nga lulamangiki la nga ta n’wi xanisa.
23  Ndzi pfotlose swirha swa yena emahlweni ka yena,Lava n’wi vengaka swinene a ndzi hambeta ndzi va ba.
24  Ku tshembeka ka mina ni musa wa mina wa rirhandzu swi le ka yena,Naswona nanga ya yena yi tlakusiwile evitweni ra mina.
25  Ndzi veke voko rakwe elwandleNi voko rakwe ra xinene emilambyeni.
26  Yena u ndzi huwelerile, ‘U Tata wa mina,Xikwembu xa mina ni Ribye ra mina ra ku ponisiwa.’
27  Ndzi ta tlhela ndzi n’wi veka a va mativula,A va la tlakukeke eka tihosi ta misava.
28  Ndzi ta hlayisa musa wa mina wa rirhandzu eka yena hilaha ku nga riki na makumu,Ntwanano wa mina wu ta va ku tshembeka eka yena.
29  Kunene ndzi ta veka mbewu ya yena hi masikuNi xiluvelo xakwe tanihi masiku ya tilo.
30  Loko vana vakwe va siya nawu wa minaNaswona va nga fambi hi swiboho swa mina swa vuavanyisi,
31  Loko va nyamisa milawu ya minaNaswona va nga swi hlayisi swileriso swa mina,
32  Ndzi fanele ndzi yisa nyingiso wa mina hi nhonga eka ku tlula ka vona nawuNi le xidyohweni xa vona hi minkhavi.
33  Kambe musa wa mina wa rirhandzu a ndzi nge wu susi eka yena,Hambi ku ri ku vonaka ndzi ri ni vunwa malunghana ni ku tshembeka ka mina.
34  A ndzi nge wu nyamisi ntwanano wa mina,Ni rito leri humaka enon’wini wa mina a ndzi nge ri hundzuli.
35  Loko se ndzi hlambanyile hi vukwetsimi bya mina,Davhida a ndzi nge n’wi byeli mavunwa.
36  Mbewu ya yena yi ta tshama hilaha ku nga riki na makumu,Ni xiluvelo xakwe xi ta fana ni dyambu emahlweni ka mina.
37  Xi ta simekiwa xi tiya hilaha ku nga riki na makumu,Ku fana ni mbhoni yo tshembeka exibakabakeni.” Seʹlah.
38  Kambe wena—u cukumetile naswona u hambeta u nyenya;U hlundzukele mutotiwa wa wena.
39  U tlule ntwanano wa nandza wa wena;U nyamise xidlodlo xakwe emisaveni.
40  U mbundzumuxe matshanga yakwe ya maribye hinkwawo;U onhe marhangu ya yena.
41  Hinkwavo lava hundzaka hi ndlela va n’wi phangerile;U ve ndzhukano eka vaakelani vakwe.
42  U tlakuse voko ra xinene ra swirha swa yena;U endle leswaku valala va yena hinkwavo va tsaka.
43  Ku tlula kwalaho, u teke tlhari ra yena ri ri xirha,Naswona u endle leswaku a nga yimi a tiyile enyimpini.
44  U endle leswaku ku vangama kakwe ku hela,Xiluvelo xakwe u xi lahlele emisaveni.
45  U komise masiku ya vuntshwa bya yena;U n’wi tsondzele hi tingana. Seʹlah.
46  Oho Yehovha, xana u ta titumbeta ku fikela rini? Nkarhi hinkwawo?Xana vukarhi bya wena byi ta hambeta byi pfurha ku fana ni ndzilo?
47  Tsundzuka leswaku i khale swinene ndzi hanya.Xana u va tumbuluxele swa hava vana va vanhu?
48  Hi wihi munhu la tiyeke emirini, la hanyaka, la nga ta ka a nga fi?Xana a nga wu ponisa moya-xiviri wakwe evokweni ra Sheol? Seʹlah.
49  Swi kwihi swiendlo swa wena swo sungula swa musa wa rirhandzu, Wena Yehovha,Leswi u swi hlambanyeleke Davhida hi ku tshembeka ka wena?
50  Oho Yehovha, tsundzuka ndzhukano lowu nga ehenhla ka malandza ya wena,Ndzhukano lowu ndzi wu rhwaleke exifuveni xa mina, wa vanhu hinkwavo vo tala,
51  Ndlela leyi valala va wena va rhukaneke ha yona, Wena Yehovha,Ndlela leyi va rhukaneke mikondzo ya mutotiwa wa wena ha yona.
52  Yehovha a a dzunisiwe hilaha ku nga riki na makumu. Amen, Amen.
136  Nkhensani Yehovha, hikuva hi lonene:Hikuva musa wakwe wa rirhandzu i wa hilaha ku nga riki na makumu;
2  Nkhensani Xikwembu xa swikwembu:Hikuva musa wa xona wa rirhandzu i wa hilaha ku nga riki na makumu;
3  Nkhensani Hosi ya tihosi:Hikuva musa wa yona wa rirhandzu i wa hilaha ku nga riki na makumu;
4  Eka Muendli wa swilo swo hlamarisa, leswikulu:Hikuva musa wakwe wa rirhandzu i wa hilaha ku nga riki na makumu;
5  Eka Loyi a endlaka matilo hi ku twisisa:Hikuva musa wakwe wa rirhandzu i wa hilaha ku nga riki na makumu;
6  Eka Loyi a andlalaka misava ehenhla ka mati:Hikuva musa wakwe wa rirhandzu i wa hilaha ku nga riki na makumu;
7  Eka Loyi a endlaka ku vonakala lokukulu:Hikuva musa wakwe wa rirhandzu i wa hilaha ku nga riki na makumu;
8  Hambi ku ri dyambu leri lawulaka nhlikanhi:Hikuva musa wakwe wa rirhandzu i wa hilaha ku nga riki na makumu;
9  N’weti ni tinyeleti leswi lawulaka vusiku swin’we:Hikuva musa wakwe wa rirhandzu i wa hilaha ku nga riki na makumu;
10  Eka Loyi a dlayaka mativula ya Egipta:Hikuva musa wakwe wa rirhandzu i wa hilaha ku nga riki na makumu;
11  Ni Loyi a humesaka Israyele exikarhi ka vona:Hikuva musa wakwe wa rirhandzu i wa hilaha ku nga riki na makumu;
12  Hi voko ra matimba ni hi voko leri tshambulutiweke:Hikuva musa wakwe wa rirhandzu i wa hilaha ku nga riki na makumu;
13  Eka Loyi a hambanisaka Lwandle ro Tshwuka hi le xikarhi:Hikuva musa wakwe wa rirhandzu i wa hilaha ku nga riki na makumu;
14  La endleke leswaku Israyele a hundza exikarhi ka rona:Hikuva musa wakwe wa rirhandzu i wa hilaha ku nga riki na makumu;
15  La wiseke Faro ni vandla rakwe ra nyimpi eLwandle ro Tshwuka:Hikuva musa wakwe wa rirhandzu i wa hilaha ku nga riki na makumu;
16  Eka Loyi a endlaka leswaku vanhu vakwe va famba emananga:Hikuva musa wakwe wa rirhandzu i wa hilaha ku nga riki na makumu;
17  Eka Loyi a dlayaka tihosi letikulu:Hikuva musa wakwe wa rirhandzu i wa hilaha ku nga riki na makumu;
18  Loyi a dlayeke tihosi letikulu:Hikuva musa wakwe wa rirhandzu i wa hilaha ku nga riki na makumu;
19  Hambi ku ri Sihoni hosi ya Vaamori:Hikuva musa wakwe wa rirhandzu i wa hilaha ku nga riki na makumu;
20  Na Ogo hosi ya Baxani:Hikuva musa wakwe wa rirhandzu i wa hilaha ku nga riki na makumu;
21  Loyi a nyikeke tiko ra vona ri va ndzhaka:Hikuva musa wakwe wa rirhandzu i wa hilaha ku nga riki na makumu;
22  Ndzhaka eka Israyele nandza wakwe:Hikuva musa wakwe wa rirhandzu i wa hilaha ku nga riki na makumu;
23  Loyi a hi tsundzukeke loko hi ri exiyin’weni xa le hansi:Hikuva musa wakwe wa rirhandzu i wa hilaha ku nga riki na makumu;
24  Yena la hi namurhuteke eka swirha swa hina hi ku phindha-phindha:Hikuva musa wakwe wa rirhandzu i wa hilaha ku nga riki na makumu;
25  Yena Loyi a nyikaka nyama hinkwayo swakudya:Hikuva musa wakwe wa rirhandzu i wa hilaha ku nga riki na makumu;
26  Nkhensani Xikwembu xa matilo:Hikuva musa wa xona wa rirhandzu i wa hilaha ku nga riki na makumu.
62  Hakunene moya-xiviriwa mina wu rindzele Xikwembu wu miyerile.Ku ponisiwa ka mina ku huma eka xona.
2  Hakunene i ribye ra mina ni ku ponisiwa ka mina, i xisirhelelo xa mina lexi tlakukeke;A ndzi nge tsekatsekisiwi ngopfu.
3  Xana mi ta n’wi mpfhumpfhela ku fikela rini munhu loyi mi nga ta n’wi dlaya hi vomu?Hinkwenu mi fana ni khumbi leri voyameke, rirhangu ra maribye leri susumetiwaka ri voyamela endzeni.
4  Hakunene va endla kungu leswaku va tekela munhu xindzhuti xakwe;Va tsakisiwa hi mavunwa.Va katekisa hi milomu ya vona, kambe endzeni ka vona va rhukana. Seʹlah.
5  Hakunene rindzela Xikwembu u miyerile, Wena moya-xiviri wa mina,Hikuva ntshembo wa mina wu huma eka xona.
6  Hakunene i ribye ra mina ni ku ponisiwa ka mina, i xisirhelelo xa mina lexi tlakukeke;A ndzi nge tsekatsekisiwi.
7  Ku ponisiwa ka mina ni ku vangama ka mina ku le henhla ka Xikwembu.Ribye ra mina ro tiya, vutumbelo bya mina byi le ka Xikwembu.
8  N’wina xi tshembeni minkarhi hinkwayo.Chululani timbilu ta n’wina emahlweni ka xona.Xikwembu i vutumbelo bya hina. Seʹlah.
9  Hakunene vana va munhu wa la misaveni i moya ntsena,Vana va vanhu i mavunwa.Loko va vekiwa ehenhla ka xikalo hinkwavo ka vona va vevuka ku tlula moya.
10  Mi nga veki ntshembo wa n’wina eku dyeleleni,Kumbe mi va va hava hi ku kanganyisa lokukulu.Loko swo tihlayisa ha swona swi andza, mi nga veki mbilu ya n’wina eka swona.
11  Loko Xikwembu se xi vulavurile, leswi ndzi swi twe kambirhi,Ntamu i wa Xikwembu.
12  Ni musa wa rirhandzu i wa wena, Wena Yehovha,Hikuva wena u tlherisela un’wana ni un’wana hi ku ya hi ntirho wakwe.
73  Hakunene Xikwembu i xinene eka Israyele,eka lava nga ni mbiluleyi baseke.
2  Loko ku ri mina, a ku sele katsongo milenge ya mina yi hambuka,Ku sele katsongo milenge ya mina yi rhetemuka.
3  Hikuva ndzi navele lava tibumaka,Loko ndzi vona ku rhula ka vanhu vo homboloka.
4  Hikuva a va na switlhavi leswi dlayaka;Ni makhwiri ya vona ma nonile.
5  A va karhateki hi munhu wa nyama,Naswona a va le khombyeni ku fana ni vanhu lavan’wana.
6  Hikokwalaho ku titlakusa ku ve sindza ra vona ra le nhan’wini;Madzolonga ma va funengeta kukota nguvu.
7  Tihlo ra vona ri hlohlomukile hikwalaho ko nyuhela;Va tlule ku anakanya ka mbilu.
8  Va sandza kutani va vulavula hi leswo biha;Va vulavula hi ku dyelela hi ndlela yo tinyungubyisa.
9  Va veke nomu wa vona ematilweni,Ni ririmi ra vona ri famba-famba emisaveni.
10  Hikokwalaho xi vuyisa vanhu va xona kwalaho,Va keriwa ni mati yo tala.
11  Kutani va te: “Xikwembu xi swi tivise ku yini?Xana ku ni vutivi eka La nge Henhla-henhla?”
12  Waswivo! Lava hi lavo homboloka, lava tshamisekeke hilaha ku nga heriki.Va engetele swo tihlayisa swa vona.
13  Hakunene ndzi yi basisele swa hava mbilu ya minaNileswi ndzi hlambeke mavoko hikwalaho ka ku pfumala nandzu.
14  Kutani ndzi weriwe hi khombo siku hinkwaro,Naswona ndzi tshinyiwa mixo wun’wana ni wun’wana.
15  Loko ndzi te: “Ndzi ta vula mhaka yo fana ni yoleyo,”Waswivo, xitukulwana xa vana va wenaA ndzi ta va ndzi xi xengile.
16  Ndzi tshamela ku xiya leswaku ndzi ta swi twisisa leswi;A swi karhata ematihlweni ya mina,
17  Ku fikela loko ndzi fika evukwetsimelweni lebyikulu bya Xikwembu.A ndzi lava ku twisisa vumundzuku bya vona.
18  Hakunene u va veka endhawini leyi rhetaka.U va wisele endzovisweni.
19  Vona ndlela leyi va veke nchumu wo hlamarisa ha yona hi nkarhinyana!Vona ndlela leyi va heleke ha yona, va hetiwe hi ku chava ka xitshuketa!
20  Ku fana ni norho endzhaku ko sisimuka, Oho Yehovha,Kutani loko u pfuka u ta xi langutela ehansi xifaniso xa vona.
21  Hikuva mbilu ya mina a yi karhatekileNaswona a ndzi tlhaviwe swinene etinsweni ta mina,
22  A ndzi nga anakanyi, kutani a ndzi nga ta swi tiva;Ndzi fane ni swiharhi swinene hi ku ya hi langutelo ra wena.
23  Kambe ndzi na wena nkarhi hinkwawo;U khome voko ra mina ra xinene.
24  U ta ndzi kongomisa hi xitsundzuxo xa wena,Kutani endzhaku ka sweswo u ta ndzi vangamisa.
25  I mani loyi ndzi nga na yena ematilweni?Handle ka wena a ku na un’wana la ndzi tsakisaka emisaveni.
26  Miri wa mina ni mbilu ya mina swi tsanile.Xikwembu i ribye ra mbilu ya mina ni xiavelo xa mina hilaha ku nga riki na makumu.
27  Hikuva waswivo, lava va ku papalataka va ta lova.Kunene u ta n’wi miyeta un’wana ni un’wana la ku tshikaka hi ndlela leyi nga amukelekiki.
28  Kambe loko ku ri mina, ku tshinela eka Xikwembu i swinene eka mina.Ndzi veke vutumbelo bya mina eka Yehovha, Hosi leyi Lawulaka,Ku vula mintirho ya wena hinkwayo.
85  Oho Yehovha, u tsakele tiko ra wena;U vuyise vanhu va Yakobe lava a va yisiwe evukhumbini.
2  U rivalele xidyoho xa vanhu va wena;U funengete xidyoho xa vona hinkwaxo. Seʹlah.
3  U lawule ku hlundzuka ka wena hinkwako;U tlherise ku hlundzuka ka wena hinkwako.
4  Hi hlengelete u hi vuyisa, Wena Xikwembu xa ku ponisiwa ka hina,U nga ha dyiwi hi mbitsi hikwalaho ka hina.
5  Xana u ta hi hlundzukela hilaha ku nga riki na makumu?Xana u ta kombisa ku hlundzuka ka wena ku suka eka xitukulwana xin’wana ku ya eka xitukulwana xin’wana?
6  Xana wena u nge tlheli u hi hanyisa,Leswaku vanhu va wena va ta tsaka eka wena?
7  Oho Yehovha, hi kombe musa wa wena wa rirhandzu,Onge u nga hi ponisa.
8  Ndzi ta swi twa leswi Yehovha Xikwembu xa ntiyiso a nga ta swi vula,Hikuva u ta vula ku rhula eka vanhu vakwe ni le ka lavo tshembeka vakwe,Kambe vona va nga tlheli va titshemba.
9  Hakunene ku ponisa ka yena ku le kusuhi ni lava va n’wi chavaka,Leswaku ku vangama ku tshama etikweni ra hina.
10  Loko ku ri musa wa rirhandzu ni ntiyiso, swi hlanganile;Ku lulama ni ku rhula—swi ntswontswanile.
11  Ntiyiso wu ta hluka emisaveni,Ni ku lulama ku ta languta ehansi ku ri ematilweni.
12  Loko ku ri Yehovha, na yena u ta humesa leswinene,Ni tiko ra hina ri ta humesa ntshovelo wa rona.
13  Ku lulama ku ta famba emahlweni ka yena,Naswona ku ta endla ndlela hi milenge yakwe.
108  Oho Xikwembu, mbilu ya mina yi yime yi tiya.Ndzi ta yimbelela, ndzi yimbelela miloti,Hambi ku ri ku vangama ka mina.
2  Xalamuka, Wena xichayachayana xa switende; na Wena haripa.Ndzi ta xalamukisa vurhonga.
3  Ndzi ta ku dzunisa exikarhi ka vanhu, Wena Yehovha;Naswona ndzi ta ku yimbelelela miloti exikarhi ka vanhu va matiko.
4  Hikuva musa wa wena wa rirhandzu i wukulu ku ya fika ematilweni,Ni ntiyiso wa wena ku ya fika exibakabakeni.
5  Tlakuseriwa ehenhla ka matilo, Wena Xikwembu;Naswona ku vangama ka wena a ku ve ehenhla ka misava hinkwayo.
6  Leswaku lava rhandzekaka va wena va ponisiwa,Oho, ponisa hi voko ra wena ra xinene naswona u ndzi hlamula.
7  Xikwembu hi xoxe xi vulavule xi ri eku kwetsimeni ka xona:“Ndzi ta khana, ndzi ta nyikela Xikeme a va xiavelo;Ni rivala ra le hansi ra Sukoti ndzi ta ri pima.
8  Giliyadi i ra mina; Manase i ra mina;Kasi Efrayimi i xisirhelelo xa murhangeri wa mina;Yuda i nhonga ya ndhuna ya mina.
9  Mowabu i mbita ya mina yo hlambela eka yona.Ndzi ta lahlela phaxani ra mina ehenhla ka Edomu.Ndzi ta huwelela hi ku hlula ehenhla ka Filisita.”
10  I mani la nga ta ndzi yisa emutini lowu tiyisiweke?Kunene i mani la nga ta ndzi rhangela ku ya fika aEdomu?
11  Oho Xikwembu, xana a hi wena loyi u hi cukumetekeLa nga fambiki ni mavuthu ya hina tanihi Xikwembu?
12  Hi pfune emaxangwini,Tanihi leswi ku ponisiwa ka munhu wa la misaveni ku nga pfuniki nchumu.
13  Hi ta kuma ntamu lowukulu eka Xikwembu,Naswona xona xi ta kandziyela swirha swa hina.
57  Oho Xikwembu, ndzi kombe tintswalo, ndzikombe tintswalo,Hikuva moya-xiviri wa mina wu tumbele eka wena;Naswona endzhutini wa timpapa ta wena, ndzi tumbele kona ku fikela loko maxangu ma hundza.
2  Ndzi vitana Xikwembu Lexi nge Henhla-henhla, eka Xikwembu xa ntiyiso lexi xi va herisaka hikwalaho ka mina.
3  Xi ta rhumela ku suka etilweni, xi ndzi ponisa.Kunene xi ta pfilunganya la ndzi kavatlulaka. Seʹlah.Xikwembu xi ta rhumela musa wa xona wa rirhandzu ni ntiyiso wa xona.
4  Moya-xiviri wa mina wu le xikarhi ka tinghala;Ndzi etlela exikarhi ka vanhu lava lovisaka, vana va vanhu,Lava meno ya vona ma nga mafumu ni miseve,Lava ririmi ra vona ku nga banga ro kariha.
5  Vana ehenhla ka matilo, Wena Xikwembu;Ku vangama ka wena a ku ve ehenhla ka misava hinkwayo.
6  Va lunghiselele rikoka emilengeni ya mina;Moya-xiviri wa mina wu nkhinsamile.Va ndzi celele khele emahlweni ka mina;Va wele endzeni ka rona. Seʹlah.
7  Oho Xikwembu, mbilu ya mina yi yime yi tiya,Mbilu ya mina yi yime yi tiya.Ndzi ta yimbelela ndzi ba miloti.
8  Xalamuka, Wena ku vangama ka mina;Xalamuka, Wena xichayachayana xa switende; na Wena haripa.Ndzi ta pfuxa vurhonga.
9  Ndzi ta ku dzunisa exikarhi ka vanhu, Wena Yehovha;Ndzi ta ku yimbelelela miloti exikarhi ka vanhu va matiko.
10  Hikuva musa wa wena wa rirhandzu i wukulu ku ya fika ematilweni,Ni ntiyiso wa wena ku ya fika exibakabakeni.
11  Vana ehenhla ka matilo, Wena Xikwembu;Ku vangama ka wena a ku ve ehenhla ka misava hinkwayo.
100  Huwelelani eka Yehovha hi ku hlula,n’wina hinkwenuvanhu va misava.
2  Tirhelani Yehovha hi ku tsaka.Tanani emahlweni ka yena hi ku huwelela ka ku tsaka.
3  Tivani leswaku Yehovha i Xikwembu.Hi yena la hi endleke, a hi tiendlanga.Hi vanhu vakwe ni tinyimpfu ta madyelo yakwe.
4  Tanani etinyangweni ta yena hi ku nkhensa,Eswivaveni swakwe hi ku dzunisa.N’wi nkhenseni, vongani vito rakwe.
5  Hikuva Yehovha hi lonene;Musa wakwe wa rirhandzu i wa hilaha ku nga riki na makumu,Ni ku tshembeka kakwe ku suka eka xitukulwana xin’wana ku ya eka xitukulwana xin’wana.
149  Dzunisani Yah!Yimbelelelani Yehovha risimu lerintshwa,Swidzuniso swakwe enhlengeletanweni ya lavo tshembeka.
2  Israyele a a tsakele Muendli wakwe Lonkulu,Vana va Siyoni—a va tsakele Hosi ya vona.
3  A va dzunise vito ra yona hi ku cina.A va n’wi yimbelelele hi xingomana ni haripa.
4  Hikuva Yehovha u tsakela vanhu vakwe.U sasekisa lavo rhula hi ku va ponisa.
5  Lavo tshembeka a va khane hi ku vangama;A va huwelele hi ku tsaka emasangwini ya vona.
6  Tinsimu leti dzunisaka Xikwembu a ti ve enkolweni wa vona,Ni banga leri tsemaka matlhelo mambirhi ri va evokweni ra vona,
7  Ku rihisela ehenhla ka vanhu va matiko,Ku tshinya vanhu va matiko,
8  Ku boha tihosi ta vona hi tinketanaNi lava va vangamisiweke va wona hi timpecana ta tinsimbi,
9  Ku swi tisa ehenhla ka vona swiboho swa vuavanyisi leswi tsariweke.Ku vangama ko tano i ka vanhu vakwe vo tshembeka hinkwavo.Dzunisani Yah!
87  Masungulo yakwe ma le tintshaveni to kwetsima.
2  Yehovha u ti rhandza ngopfu tinyangwa ta SiyoniKu tlula titabernakela ta Yakobe hinkwato.
3  Ku vuriwa swilo leswi vangamaka ha wena, Wena muti wa Xikwembu xa ntiyiso. Seʹlah.
4  Ndzi ta vulavula hi Rahava na Babilona tanihi lava va nga exikarhi ka lava va ndzi tivaka;Filisita na Tiri hi leti, swin’we na Kuxi:“Loyi hi yena la velekiweke kwale.”
5  Ku ta vuriwa leswi malunghana na Siyoni:“Un’wana ni un’wana u velekiwe eka yena.”Naswona La nge Henhla-henhla u n’wi simeka a tiya.
6  Loko Yehovha a tsala mavito ya vanhu, u ta ku:“Loyi hi yena la velekiweke kwale.” Seʹlah.
7  Ku ta tlhela ku va ni vayimbeleri ni vacini va ku cina va ri karhi va rhendzeleka:“Swihlovo swa mina hinkwaswo swi le ka wena.”
93  Yehovha i hosi!U ambale vukulu;Yehovha u ambarile—utikhame hi ntamu.Tiko leri noneke na rona ri simekiwe ri tiya leswaku ri nga tsekatsekisiwi.
2  Xiluvelo xa wena xi simekiwe xi tiya khale swinene;Wena u wa hilaha ku nga riki na makumu.
3  Milambu yi tlakusile, Wena Yehovha,Milambu yi tlakuse mpfumawulo wa yona;Milambu yi hambeta yi tlakusa pongo ra yona.
4  Ehenhla ka mimpfumawulo ya mati yo tala, magandlati ya matimba, lamakulu ya lwandle,Yehovha i nkulu endhawini leyi tlakukeke.
5  Switsundzuxo swa wena swa tshembeka swinene.Oho Yehovha, vukwetsimi byi fanela yindlu ya wena, hi masiku yo tala.
77  Ndzi ta huwelela hi rito ra mina eka Xikwembu,Hi rito ra mina eka Xikwembu, kunene xi ta ndzi yingisa.
2  A ndzi lavisisa Yehovha hi siku ra maxangu ya mina.Nivusiku voko ra mina a ri tshambulukile naswona ri nga khomiwi hi vusindza;Moya-xiviri wa mina wu ale ku chaveleriwa.
3  Ndzi ta tsundzuka Xikwembu, kutani ndzi konya;Ndzi ta karhateka, leswaku moya wa mina wu tsana. Seʹlah.
4  U khome tinxiyi ta mina;Kutani ndzi rhurhumerile, a ndzi swi koti ku vulavula.
5  Ndzi ehlekete masiku ya khale swinene,Malembe ya khale swinene.
6  Ndzi ta tsundzuka vuyimbeleri bya mina bya xitende nivusiku;Ndzi ta karhateka hi mbilu ya mina,Moya wa mina wu ta lavisisa hi vukheta.
7  Xana Yehovha u ta ndzi cukumeta hilaha ku nga riki na makumu,Xana a nge he tsaki nakambe?
8  Xana musa wakwe wa rirhandzu wu helele makumu?Xana rito rakwe ri ta va ra hava eka xitukulwana xin’wana ku ya eka xitukulwana xin’wana?
9  Xana Xikwembu xi rivele ku kombisa tintswalo,Kumbe, xana xi sive tintswalo ta xona hi ku hlundzuka? Seʹlah.
10  Xana ndzi ta tshamela ku vula ndzi ku: “Lexi hi xona xi ndzi tlhavaka,Ku hundzuka ka voko ra xinene ra La nge Henhla-henhla”?
11  Ndzi ta tsundzuka leswi Yah a a swi endla;Hikuva ndzi ta tsundzuka leswi u swi endleke swo hlamarisa swa khale swinene.
12  Kunene ndzi ta anakanyisisa hi mintirho ya wena hinkwayo,Ndzi ta ehleketa hi ntirhisano wa wena.
13  Oho Xikwembu, ndlela ya wena yi le ndhawini yo kwetsima.I mani Xikwembu lexikulu lexi fanaka ni Xikwembu?
14  U Xikwembu xa ntiyiso, lexi endlaka swo hlamarisa.U endle leswaku ntamu wa wena wu tiviwa exikarhi ka vanhu.
15  U kutsule vanhu va wena hi voko ra wena,Vana va Yakobe ni va Yosefa. Seʹlah.
16  Mati ma ku vonile, Wena Xikwembu,Mati ma ku vonile; ma sungule ku va ni switlhavi leswikulu.Ni swidziva swa mati swi sungule ku dungeka.
17  Mapapa ma chulule mati ku ri karhi ku dzindza;Mpfumawulo wu hume eswibakabakeni leswi nga ni mapapa.Ni miseve ya wena yi ye hala ni hala.
18  Mpfumawulo wa ku dzindza ka wena a wu fana ni mavhilwa ya golonyi;Tindlati ti voninge tiko leri noneke;Misava yi ninginika ni ku tsekatseka.
19  Ndlela ya wena a yi ri exikarhi ka lwandle,Gondzo ra wena a ri ri exikarhi ka mati yo tala;Mikondzo ya wena a yi tiviwanga.
20  U rhangele vanhu va wena ku fana ni ntlhambi,Hi voko ra Muxe ni ra Aroni.
144  A a dzunisiwe Yehovha Ribye ra mina,Loyi a dyondzisaka mavoko ya mina ku lwa,A dyondzisa tintiho ta mina nyimpi;
2  Musa wa mina wa rirhandzu ni khokholo ra mina,Xisirhelelo xa mina lexi tlakukeke ni Muponisi wa mina,Xitlhangu xa mina ni Loyi ndzi tumbelaka eka yena,Loyi a hlulaka vanhu lava nga ehansi ka mina.
3  Oho Yehovha, xana munhu wo va yini lerova u nga n’wi lemuka,N’wana wa munhu wa nyama leswaku u nga n’wi tsundzuka?
4  Munhu u fana ni moya wunene;Masiku yakwe ma fana ni ndzhuti lowu hundzaka.
5  Oho Yehovha, voyamisa matilo ya wena leswaku u rhelela;Khumba tintshava leswaku ti humesa musi.
6  Voninga hi rihati leswaku u va hangalasa;Rhumela miseve ya wena leswaku va pfilunganyeka.
7  Tshambuluta mavoko ya wena eku tlakukeni;Ndzi ntshunxe kutani u ndzi humesa ematini yo tala,Evokweni ra vanhu vambe,
8  Lava nomu wa vona wu vulavuleke leswi nga riki ntiyisoLava voko ra vona ra xinene ri nga voko ra xinene ra mavunwa.
9  Oho Xikwembu, ndzi ta ku yimbelelela risimu lerintshwa.Ndzi ta ku yimbelelela miloti eka xichayachayana xa switende swa miluko ya khume,
10  Loyi a ponisaka tihosi,Loyi a ntshunxaka Davhida nandza wakwe ebangeni ro biha.
11  Ndzi ntshunxe u tlhela u ndzi kutsula evokweni ra vanhu vambe,Lava nomu wa vona wu vulavuleke leswi nga riki ntiyisoLava voko ra vona ra xinene ri nga voko ra xinene ra mavunwa,
12  Loyi a nge: “Vana va hina va majaha va fana ni swimilana leswi kuleke evuntshweni bya swona,Vana va hina va vanhwanyana va fana ni tinhla leti kovotliweke hi endlelo ra xigodlo,
13  Vuhlayiselo bya hina byi tele swakudya swa mixaka-xaka,Mintlhambi ya hina yi andza hi magidi, yin’we yi va khume ra magidi eswitarateni swa hina,
14  Tihomu ta hina ta mitha, a ti humeli hi khwiri kumbe ku holota,Hambi ku ri ku rila emintsendzeleni ya hina.
15  Va tsaka vanhu lava swi nga tano eka vona!”Va tsaka vanhu lava Xikwembu xa vona ku nga Yehovha!
46  Xikwembu i vutumbelo ni ntamu wa hina,Mpfuno lowu kumekaka hi ku hatlisa hi nkarhi wa maxangu.
2  Hi yona mhaka leyi hi nga ta ka hi nga chavi, hambileswi misava yi hundzukakaHambileswi tintshava ti tsekatsekelaka embilwini ya lwandle lerikulu;
3  Hambileswi mati ya rona ma pfumaka, ma endlaka maboboma,Hambileswi tintshava ti ninginikaka hi ku kariha ka rona. Seʹlah.
4  Ku ni nambu lowu swinambyana swa wona swi tsakisaka muti wa Xikwembu,Tabernakela leyikulu yo kwetsima ya La nge Henhla-henhla.
5  Xikwembu xi le xikarhi ka muti; a wu nge tsekatsekisiwi.Xikwembu xi ta wu pfuna ka ha ri mixo.
6  Matiko a ma leva, mimfumo yi tsekatseka;Xi huwelerile hi rito ra xona, misava yi n’oka.
7  Yehovha wa mavuthu u na hina;Xikwembu xa Yakobe i xisirhelelo xa hina lexi tlakukeke. Seʹlah.
8  N’wina vanhu tanani, vonani swiendlo swa Yehovha,Ndlela leyi a vekeke ha yona swilo leswi hlamarisaka emisaveni.
9  U herisa tinyimpi ku ya fika emakumu ya misava.Vurha u byi tshova hi le xikarhi naswona u tshovelela fumu;Tigolonyi u ti hisa endzilweni.
10  “N’wina vanhu tinyikeleni, mi tiva leswaku hi mina Xikwembu.Ndzi ta tlakusiwa exikarhi ka matiko,Ndzi ta tlakusiwa emisaveni.”
11  Yehovha wa mavuthu u na hina;Xikwembu xa Yakobe i xisirhelelo xa hina lexi tlakukeke. Seʹlah.
114  Loko Israyele a huma aEgipta,Yindlu ya Yakobe yi huma evanhwini lava nga riki na vutlhari,
2  Yuda u ve ndhawu yakwe yo kwetsima,Israyele u ve ndhawu yakwe leyikulu leyi lawuriwaka.
3  Lwandle ri swi vonile kutani ri baleka;Loko ku ri nambu wa Yordani, wu sungule ku hundzulukela endzhaku.
4  Tintshava ti tlalambe kukota makhuna,Switsunga kukota swinyimpfana.
5  Wena lwandle, xana a swo yini hi wena, leswi u balekeke,Wena Yordani, leswi u hundzulukeleke endzhaku?
6  Oho n’wina tintshava, leswi mi tlula-tluleke kukota makhuna;Oho n’wina switsunga, kukota swinyimpfana?
7  Wena misava, khomiwa hi switlhavi leswikulu hikwalaho ka Hosi,Hikwalaho ka Xikwembu xa Yakobe,
8  Lexi hundzulaka ribye ri va ndhawu ya mahlanga leyi nga ni mati,Ribye ro tiya ri va xihlovo xa mati.
37  U nga karihi hikwalaho ka lava endlaka swo biha.U nga va vondzoki lava endlaka leswi nga lulamangiki.
2  Hikuva hi ku hatlisa va ta vuna ku fana ni byanyi,Hi ku hatlisa va ta vuna ku fana ni byanyi bya rihlaza lebya ha humaka.
3  Tshemba Yehovha u endla leswinene;Tshama emisaveni, kutani u endla hi ku tshembeka.
4  Kuma ntsako lowu heleleke eka Yehovha,Kutani u ta ku nyika leswi komberiwaka hi mbilu ya wena.
5  Andlala ndlela ya wena eka Yehovha,U n’wi tshemba, yena u ta teka goza.
6  Kunene u ta humesa ku lulama ka wena tanihi ku vonakala,Ni vululami bya wena kukota nhlikanhi.
7  Miyela emahlweni ka YehovhaN’wi rindzele hi ku swi rhandza.U nga karihi loko un’wana a humelela endleleni yakwe,Munhu la hetisisaka mianakanyo yakwe.
8  Tshika ku hlundzuka, siya vukarhi;U nga kariheli ku endla swo biha.
9  Hikuva lava endlaka swo biha va ta herisiwa,Kambe lava tshembaka Yehovha hi vona lava nga ta dya ndzhaka ya misava.
10  Hi nkarhinyana, lowo homboloka a nge he vi kona;Kunene u ta languta endhawini yakwe, u ta va a nga ri kona.
11  Kambe lavo rhula va ta dya ndzhaka ya misava,Hakunene va ta kuma ntsako lowu heleleke eku rhuleni lokukulu.
12  Lowo homboloka u luka rhengu a lukela lowo lulama,U n’wi getserisela meno.
13  Yehovha u ta n’wi hleka,Hikuva wa swi vona kunene leswaku siku rakwe ri ta ta.
14  Lavo homboloka va hlomule banga naswona va kunge vurha bya vona,Leswaku va wisa la xanisekaka ni la nga xisiwana,Ku dlaya lava lulameke endleleni ya vona.
15  Banga ra vona ri ta nghena embilwini ya vona,Ni mavurha ya vona ma ta tshoveka.
16  Swa antswa leswitsongo swa lowo lulamaKu tlula swo tala swa lavo homboloka.
17  Hikuva mavoko ya lavo homboloka ma ta tshoveka,Kambe Yehovha u ta seketela lavo lulama.
18  Yehovha wa ma lemuka masiku ya lava pfumalaka xihoxo,Ni ndzhaka ya vona yi ta va kona hilaha ku nga riki na makumu.
19  A va nge khomiwi hi tingana hi nkarhi wa khombo,Va ta xurha hi masiku ya ndlala.
20  Hikuva lavo homboloka va ta lova,Ni valala va Yehovha va ta fana ni madyelo ya risima;Va fanele va fika emakumu. Va fanele va herisiwa hi musi.
21  Lowo homboloka wa lomba kambe a nga tlherisi,Kambe lowo lulama u kombisa tintswalo naswona u humesa tinyiko.
22  Hikuva lava katekisiwaka hi yena va ta fuwa misava,Kambe lava a va rhukanaka va ta herisiwa.
23  Yehovha u lunghiselele milenge ya munhu la tiyeke emirini,Naswona U tsakisiwa hi ndlela yakwe.
24  Hambiloko o wa, a nge lahleriwi ehansi,Hikuva Yehovha u seketela voko rakwe.
25  A ndzi ri jaha, kambe se ndzi dyuhele,Kambe a ndzi si tshama ndzi vona munhu la lulameke a tshikiwa hi ku helela,Hambi ku ri vana vakwe va lava xinkwa.
26  Siku hinkwaro u kombisa tintswalo naswona wa lombisa,Ni vana vakwe va faneriwa hi nkateko.
27  Fularhela swo biha u endla leswinene,Kutani u tshama hilaha ku nga riki na makumu.
28  Hikuva Yehovha u rhandza vululami,Naswona a nge va siyi lava tshembekeke vakwe.ע [ʽAʹyin]Kunene va ta rindziwa hilaha ku nga riki na makumu;Kambe loko ku ri vana va lavo homboloka, kunene va ta herisiwa.
29  Lavo lulama va ta dya ndzhaka ya misava,Va ta tshama eka yona hi masiku.
30  Nomu wa lowo lulama hi wona wu vulaka vutlhari hi rito ra le hansi,Ni ririmi rakwe ri vulavula hilaha ku lulameke.
31  Nawu wa Xikwembu xakwe wu le mbilwini yakwe;Milenge yakwe a yi nge tsekatseki.
32  Lowo homboloka u tshama a rindze lowo lulamaU lava ku n’wi dlaya.
33  Loko ku ri Yehovha, a nge n’wi siyi evokweni ra yoloye,Naswona a nge vuli leswaku u hombolokile loko a n’wi avanyisa.
34  Tshemba Yehovha u hlayisa ndlela yakwe,U ta ku tlakusa leswaku u dya ndzhaka ya misava.U ta swi vona loko lavo homboloka va herisiwa.
35  Ndzi n’wi vonile muxanisi wo hombolokaA nava ku fana ni murhi lowu vekaka mihandzu emisaveni ya wona.
36  Kambe a hundza, a nga ha vi kona;Naswona a ndzi hambeta ndzi n’wi lava, kambe a nga kumekanga.
37  Languta la pfumalaka xisandzu naswona u vona la lulameke,Hikuva vumundzuku bya munhu yoloye byi ta va ni ku rhula.
38  Kambe lava tlulaka nawu kunene va ta lovisiwa swin’we;Vumundzuku bya lavo homboloka byi ta herisiwa hakunene.
39  Ku ponisiwa ka lavo lulama ku huma eka Yehovha;I xisirhelelo xa vona hi nkarhi wa maxangu.
40  Yehovha u ta va pfuna a va ponisa.U ta va balekisa eka vanhu vo homboloka kutani a va ponisa,Hikuva va tumbele eka yena.
138  Ndzi ta ku dzunisa hi mbilu ya mina hinkwayo.Ndzi ta ku yimbelelela miloti emahlweni ka swikwembu swin’wana.
2  Ndzi ta nkhinsama emahlweni ka tempele ya wena yo kwetsima,Ndzi ta dzunisa vito ra wena,Hikwalaho ka musa wa wena wa rirhandzu ni hikwalaho ka ntiyiso wa wena.Hikuva u twarise rito ra wena ehenhla ka vito ra wena hinkwaro.
3  Esikwini leri ndzi vitaneke ha rona, u ndzi hlamurile;U ndzi endle ndzi va ni vurhena hi ntamu eka moya-xiviri wa mina.
4  Tihosi hinkwato ta misava ti ta ku dzunisa, Wena Yehovha,Hikuva ti ta va ti twe marito ya nomu wa wena.
5  Naswona ti ta yimbelela malunghana ni tindlela ta Yehovha,Hikuva ku vangama ka Yehovha i kukulu.
6  Hikuva Yehovha u tlakukile, hambiswiritano wa n’wi vona la titsongahata;Kambe la titlakusaka u n’wi tivela ekule.
7  Loko ndzo famba exikarhi ka maxangu, u ta ndzi londzovota ndzi hanya.U ta tshambuluta voko ra wena hikwalaho ka ku hlundzuka ka valala va mina,Naswona voko ra wena ra xinene ri ta ndzi ponisa.
8  Yehovha u ta hetisisa leswi nga swa mina.Oho Yehovha, musa wa wena wa rirhandzu i wa hilaha ku nga riki na makumu.U nga yi tshiki mintirho ya mavoko ya wena.
97  Yehovha i hosi! Misava a yi tsake.Swihlala swo tala a swi tsake.
2  Mapapa ni ku dzwihala lokukulu swi n’wi rhendzerile;Ku lulama ni vuavanyisi i ndhawu ya xiluvelo xakwe.
3  Emahlweni ka yena ku ni ndzilo,Wu herisa swirha swakwe matlhelo hinkwawo.
4  Tindlati takwe ti voninge tiko leri noneke;Misava yi swi vonile kutani yi va ni switlhavi leswikulu.
5  Tintshava tona ti n’oka ku fana ni mhula hikwalaho ka Yehovha,Hikwalaho ka Hosi ya misava hinkwayo.
6  Matilo ma twarise ku lulama ka yena,Naswona vanhu hinkwavo va vone ku vangama kakwe.
7  Hinkwavo lava tirhelaka xifaniso lexi kovotliweke a va khomiwe hi tingana,Lava va tibumaka hi swikwembu leswi nga pfuniki nchumu.N’wina swikwembu hinkwaswo, nkhinsamani eka yena.
8  Siyoni yi swi twile yi sungula ku tsaka,Ni swimitana leswi titshegeke hi Yuda swi sungula ku tsakaHikwalaho ka swiboho swa wena swa vuavanyisi, Wena Yehovha.
9  Oho Yehovha, hi wena La nge Henhla-henhla emisaveni hinkwayo;Hi ku tlakuka ka wena u le henhla-henhla swinene ka swikwembu leswin’wana hinkwaswo.
10  N’wina lava rhandzaka Yehovha, vengani leswo biha.U rindza mimoya-xiviri ya lava tshembekeke vakwe;Wa va kutsula evokweni ra lavo homboloka.
11  Ku vonakala ku voningele la lulameke,Ni ku tsaka eka lava va lulameke embilwini.
12  N’wina lavo lulama, tsakani eka Yehovha,Mi nkhensa xitsundzuxo xakwe xo kwetsima.
148  Dzunisani Yah!Dzunisani Yehovha la nge matilweni,N’wi dzuniseni eku tlakukeni.
2  N’wi dzuniseni, n’wina tintsumi takwe hinkwato.N’wi dzuniseni, n’wina vuthu rakwe hinkwaro.
3  N’wi dzuniseni, n’wina dyambu ni n’weti.N’wi dzuniseni, n’wina tinyeleti hinkwato ta ku vonakala.
4  N’wi dzuniseni, n’wina matilo ya matilo,Na n’wina mati lama nga ehenhla ka matilo.
5  A swi dzunise vito ra Yehovha;Hikuva yena u lerisile, kutani swi tumbuluxiwa.
6  Naswona u swi veka leswaku swi va kona hi masiku, hilaha ku nga riki na makumu.U nyikete xileriso, naswona xi nga ka xi nga hundzi.
7  Dzunisani Yehovha mi ri emisaveni,N’wina swivandzana swa le lwandle na n’wina swidziva swa mati hinkwaswo,
8  N’wina ndzilo ni xihangu, gamboko ni musi wo dzwihala,Wena mheho ya vukarhi, leswi hetisisaka rito rakwe,
9  N’wina tintshava ni switsunga hinkwaswo,N’wina mirhi leyi vekaka mihandzu ni mikedari hinkwayo,
10  N’wina swiharhi ni swifuwo hinkwaswo,N’wina swilo leswi kokovaka ni tinyenyana leti nga ni timpapa,
11  N’wina tihosi ta misava ni vanhu va tiko hinkwavo,N’wina tihosana ni vaavanyisi va misava hinkwavo,
12  N’wina majaha na n’wina vanhwana,N’wina vakulukumba na n’wina vafana.
13  A va dzunise vito ra Yehovha,Hikuva vito rakwe ri ri roxe ri le henhla laha ku nga fikeleriwiki.Xindzhuti xakwe xi le henhla ka misava ni tilo.
14  U ta tlakusa rimhondzo ra vanhu vakwe,Ku dzunisa ka vanhu vakwe hinkwavo lavo tshembeka,Ka vana va Israyele, vanhu lava nga ekusuhi na yena.Dzunisani Yah!
45  Mbilu ya mina yi xalamukele mhaka leyinene ngopfu.Ndzi ri: “Mintirho ya mina yi khumba hosi.”Onge ririmi ra mina ri nga va xitsalo xa mukopi la nga ni vuswikoti.
2  Hakunene u saseke ku tlula vana va vanhu.Vuxongi byi chuluriwe emilon’wini ya wena.Hi yona mhaka leyi Xikwembu xi ku katekiseke hilaha ku nga riki na makumu.
3  Khama banga ra wena endzhumbini wa wena, Wena la nga ni matimba,Hi xindzhuti xa wena ni ku vangama ka wena.
4  Humelela hi ku vangama ka wena;Famba hi ndlela ya ntiyiso ni ku titsongahata ni ku lulama,Naswona voko ra wena ra xinene ri ta ku letela hi swilo leswi chavisekaka.
5  Miseve ya wena ya kariha—vanhu va hambeta va wa ehansi ka wena—Embilwini ya valala va hosi.
6  Xikwembu i xiluvelo xa wena hilaha ku nga riki na makumu, hi masiku;Nhonga ya vuhosi bya wena i nhonga ya vuhosi ya vululami.
7  U rhandze ku lulama naswona u venga vuhomboloki.Hi yona mhaka leyi Xikwembu, Xikwembu xa wena xi ku toteke hi mafurha ya ku khana ku tlula lava u tirhisanaka na vona.
8  Tinguvu ta wena hinkwato i mira ni mhangani ni khasiya;Swichayachayana swa switende leswi humaka exigodlweni lexikulu xa timhondzo ta tindlopfu swi ku tsakisile.
9  Vana va tihosi va vanhwanyana va le xikarhi ka vavasati va wena vo saseka.Nsati wa hosi u yime evokweni ra wena ra xinene eka nsuku wa Ofiri.
10  Yingisa, Wena nhwanyana, languta u rhiya ndleve;Naswona rivala vanhu va wena ni yindlu ya tata wa wena.
11  Hosi yi ta navela ku saseka ka wena,Hikuva i hosi ya wena,Kutani nkhinsama eka yona.
12  Ni nhwanyana wa le Tiri u ni nyiko—Lava fuweke exikarhi ka vanhu va ta ku tsakisa.
13  Nhwanyana wa hosi wa vangama swinene endzeni ka yindlu;Swiambalo swakwe swi khavisiwe hi nsuku.
14  U ta tisiwa eka hosi hi nguvu leyi lukiweke.Lava nga vanhwana enxaxamelweni wakwe, ku nga vanakulobye va tisiwa eka wena.
15  Va ta tisiwa hi ku tsaka ni ku khana;Va ta nghena exigodlweni xa hosi.
16  Ematshan’weni ya vatata wa wena ku ta va ni vana va wena,Lava u nga ta va veka va va tihosana emisaveni hinkwayo.
17  Ndzi ta vula vito ra wena eka switukulwana hinkwaswo leswi nga ta ta.Hi yona mhaka leyi vanhu va nga ta ku dzunisa hilaha ku nga riki na makumu, hi masiku.
52  Ha yini u tibuma hi swobiha, Wena wa matimba?Musa wa rirhandzu wa Xikwembu wu kona siku hinkwaro.
2  Maxangu lawa ririmi ra wena ri ma bohaka, ma kariha kukota rikari,Ma tirha vuxisi.
3  U rhandze swo biha ku tlula leswinene,Mavunwa ku tlula ku vulavula swo lulama. Seʹlah.
4  U rhandze marito hinkwawo lama lovisaka,Wena ririmi leri xisaka.
5  Xikwembu xi ta ku hirimuxa hi masiku;Xi ta ku ba u wela ehansi xi ku humesa entsongeni wa wena,Kunene xi ta ku simula etikweni ra lava hanyaka. Seʹlah.
6  Lavo lulama va ta swi vona kutani va chava,Naswona va ta n’wi hleka.
7  Hi loyi munhu la tiyeke emirini la nga xi vekiki Xikwembu leswaku xi va xisirhelelo xakwe,Kambe a tshembaka rifuwo rakwe ro tala,La tisirhelelaka emaxangwini lawa a tivangeleke wona.
8  Kambe mina ndzi ta fana ni murhi wa mutlhwari lowu vekaka mihandzu, lowu nga endlwini ya Xikwembu;Ndzi tshemba musa wa Xikwembu wa rirhandzu hilaha ku nga riki na makumu, hi masiku.
9  Ndzi ta ku dzunisa hilaha ku nga riki na makumu, hikuva u teke goza;Naswona ndzi ta tshemba vito ra wena, hikuva i rinene emahlweni ka lava tshembekeke va wena.
71  Oho Yehovha, ndzi tumbele eka wena.Onge ndzi nga tshama ndzi nga khomiwi hi tingana.
2  Onge u nga ndzi kutsula u ndzi ponisa hi ku lulama ka wena.Rhiya ndleve ya wena eka mina u ndzi ponisa.
3  Vana xisirhelelo xa mina xa ribye laha ndzi nga ta nghena kona nkarhi hinkwawo.U fanele u lerisa leswaku ndzi ponisiwa,Hikuva u ribye ra mina ni khokholo ra mina.
4  Oho Xikwembu xanga, ndzi ponise evokweni ra lowo homboloka,Exandleni xa loyi a endlaka hilaha ku hombolokeke ni ku tshikilela.
5  Hikuva u ntshembo wa mina, Wena Yehovha, Hosi leyi Lawulaka, ntshembo wa mina ku sukela evuntshweni bya mina.
6  Ndzi tiseketele eka wena ku sukela ekhwirini;Hi wena La ndzi hambanisaka ni swirho swa le ndzeni swa manana.Ku dzunisa ka mina ku ta eka wena nkarhi hinkwawo.
7  A ndzi fana ni singita eka vanhu vo tala;Kambe wena u vutumbelo bya mina lebyi tiyeke.
8  Nomu wa mina wa ku dzunisa nkarhi hinkwawo,Siku hinkwaro wu vulavula hi ku saseka ka wena.
9  U nga ndzi cukumeti emalembeni ya vudyuhari;Loko matimba ya mina ma hela, u nga ndzi siyi.
10  Hikuva valala va mina va vule leswi malunghana na mina,Ni lava va lavaka moya-xiviri wa mina va tsundzuxane swin’we,
11  Va ku: “Xikwembu xi n’wi siyile.N’wi hlongoriseni mi n’wi khoma, hikuva a ku na mukutsuri.”
12  Oho Xikwembu, u nga vi ekule na mina.Oho Xikwembu xanga, hatlisa u ndzi pfuna.
13  Onge volavo va nga khomiwa hi tingana, onge va nga hela, lava lwaka ni moya-xiviri wa mina.Onge volavo va lavaka leswaku ndzi weriwa hi khombo va nga funengetiwa hi ndzhukano ni ku tsongahatiwa.
14  Kambe loko ku ri mina, ndzi ta rindza nkarhi hinkwawo,Ndzi ta engetela eku ku dzuniseni hinkwako.
15  Nomu wa mina wu ta rungula ku lulama ka wena,Ni ku ponisa ka wena siku hinkwaro,Hikuva a ndzi tivi leswaku i swingani.
16  Ndzi ta ta hi matimba lamakulu, Oho Yehovha, Hosi leyi Lawulaka;Ndzi ta vula ku lulama ka wena, ka wena ntsena.
17  Oho Xikwembu, u ndzi dyondzisile ku sukela evuntshweni bya mina ku ya emahlweni,Ku fikela sweswi ndzi hambeta ndzi vulavula hi mintirho ya wena yo hlamarisa.
18  Oho Xikwembu, u nga ndzi tshiki ku fikela emalembeni ya ku dyuhala ni ya ku va mpunga,Ku fikela loko ndzi vulavula hi voko ra wena exitukulwaneni lexi taka,Eka hinkwavo lava taka, hi matimba ya wena.
19  Oho Xikwembu, ku lulama ka wena ku tlakukile swinene;Loko ku langutiwa swilo leswikulu leswi u swi endleke,Oho Xikwembu, i mani la fanaka na wena?
20  Hikuva u endle leswaku ndzi vona maxangu yo tala ni makhombo,Onge u nga ndzi hanyanyisa nakambe;Onge u nga ndzi humesa nakambe exidziveni xa mati ya misava.
21  Onge u nga kurisa vukulu bya mina,Onge u nga ndzi rhendzela u ndzi chavelela.
22  Na mina ndzi ta ku dzunisa hi swichayachayana swa switende,Malunghana ni ntiyiso wa wena, Oho Xikwembu xanga.Ndzi ta ku yimbelelela miloti hi haripa, Wena Mukwetsimi wa Israyele.
23  Milomu ya mina yi ta huwelela hi ku tsaka loko ndzi lava ku ku yimbelelela miloti,Ni moya-xiviri wa mina lowu u wu kutsuleke.
24  Ni ririmi ra mina ri ta vula ku lulama ka wena hi rito ra le hansi siku hinkwaro,Hikuva va khomiwe hi tingana, hikuva va vekiwe ehansi lava lavaka leswaku ndzi weriwa hi khombo.
128  Wa tsaka un’wana ni un’wana la chavaka Yehovha,La fambaka etindleleni takwe.
2  Hikuva wena u ta dya ku tikarhata ka mavoko ya wena.U ta tsaka naswona swi ta ku fambela kahle.
3  Nsati wa wena u ta fana ni murhi wa vhinya lowu vekaka mihandzuEswiphen’wini swa le ndzeni-ndzeni swa yindlu ya wena.Vana va wena va ta fana ni marhavi ya murhi wa mutlhwari lowu teleke etafuleni ra wena.
4  Waswivo! Munhu la tiyeke emirini u ta katekisiwa hi ndlela yoleyoLa chavaka Yehovha.
5  Yehovha u ta ku katekisa eSiyoni.U tlhela u vona vunene bya Yerusalema emasikwini hinkwawo ya vutomi bya wena,
6  Naswona u vona vana va vana va wena.Onge ku nga va ni ku rhula ehenhla ka Israyele.
76  Xikwembu xa tiviwa eYuda;Vito ra xona i rikulu eIsrayele.
2  Vutumbelo bya xona byi le Salema,Vutshamo bya xona byi le Siyoni.
3  Kwalaho xi tshove mimphiselo leyi pfurhaka ya vurha,Xitlhangu ni banga ni nyimpi. Seʹlah.
4  Xi funengetiwe hi ku vonakala, i xikulu ku tlula tintshava ta muhlaseriwa.
5  Lava va nga ni mbilu leyi nga ni matimba va phangeriwile,Va khudzeherile va etlela,Naswona a nga kona ni un’we eka vavanuna hinkwavo va vurhena la kumeke mavoko ya vona.
6  Hi ku tshinya ka wena, Wena Xikwembu xa Yakobe, muchayeri wa kalichi ni hanci va etlele vurhongo lebyikulu.
7  Wena—wa chaviseka,I mani la nga yimaka emahlweni ka wena hikwalaho ka ntamu wa ku hlundzuka ka wena?
8  U endla leswaku nandzu wu twiwa etilweni;Misava yi chava, yi yima yi nga tsekatseki
9  Loko Xikwembu xi yima leswaku xi avanyisa,Leswaku xi ponisa hinkwavo lavo rhula va misava. Seʹlah.
10  Hikuva vukarhi bya munhu byi ta ku dzunisa;Vukarhi lebyi seleke u ta tikhama ha byona.
11  Endlani xitshembiso lexi hlambanyiweke kutani mi xi hetisisa eka Yehovha Xikwembu xa n’wina, n’wina hinkwenu lava mi n’wi rhendzeleke.A va tise nyiko hi ku chava.
12  Yena u ta tsongahata moya wa varhangeri;Wa chaviseka eka tihosi ta misava.
23  Yehovha i Murisi wa mina.A ndzi nge pfumali nchumu.
2  U ndzi etlerisa emadyelweni lama nga ni byanyi byo tala;U ndzi kongomisa etindhawini to wisela leti kumaka mati kahle.
3  U phyuphyisa moyaxiviri wa mina.Wa ndzi rhangela emintileni ya ku lulama hikwalaho ka vito rakwe.
4  Hambiloko ndzi famba enkoveni wa ndzhuti lowukulu,A ndzi chavi nchumu xo biha,Hikuva u na mina;Nhonga ya wena ni nxongotelo wa wena i swilo leswi swi ndzi chavelelaka.
5  U ndzi lulamisele tafula emahlweni ka lava va ndzi vengaka.U ndzi tote mafurha enhlokweni;Xinwelo xa mina xi tele kahle.
6  Hakunene vunene ni musa wa rirhandzu swi ta ndzi landzelela emasikwini hinkwawo ya vutomi bya mina;Naswona ndzi ta tshama endlwini ya Yehovha hi masiku.
42  Ku fana ni mhunti leyinavelaka mati ya swinambyana,Moya-xiviri wa mina wa ku navela hi ndlela leyi fanaka, Wena Xikwembu.
2  Hakunene moya-xiviri wa mina wu ni torha ra Xikwembu, ra Xikwembu lexi hanyaka.Xana ndzi ta ta rini ndzi ta humelela emahlweni ka Xikwembu?
3  Mihloti ya mina yi ve swakudya swa mina nhlikanhi ni vusiku,Kasi siku hinkwaro va ri eka mina: “Xikwembu xa wena xi kwihi?”
4  Swilo leswi ndzi ta swi tsundzuka, ndzi ta chulula moya-xiviri wa mina lowu nga endzeni ka mina.Hikuva a ndzi tala ku hundza ni ntshungu,A ndzi tala ku famba katsongo emahlweni ka wona ndzi ya endlwini ya Xikwembu,Hi rito ra ku huwelela ka ku tsaka ni ku nkhensa,Ra ntshungu lowu tlangelaka nkhuvo.
5  Ha yini u ri ni gome, Wena moya-xiviri wa mina,Ha yini u tlhaveka endzeni ka mina?Rindzela Xikwembu,Hikuva ndza ha ta xi dzunisa leswi xi nga ku ponisiwa ka mina lokukulu.
6  Oho Xikwembu xanga, moya-xiviri wa mina wu ni gome endzeni ka mina.Hi yona mhaka leyi ndzi ku tsundzukaka,Ndzi ri etikweni ra Yordani ni le tinhlohlorhini ta Herimoni,Ndzi ri exintshabyanini.
7  Xidziva xa mati xi vitana xidziva xa matiHi mpfumawulo wa maboboma (ya mati) ya wena.Magandlati ya wena hinkwawo ni maboboma—Ma hundze ehenhla ka mina.
8  Ninhlikanhi Yehovha u ta lerisa musa wakwe wa rirhandzu,Nivusiku risimu rakwe ri ta va na mina;Ku ta va ni xikhongelo lexi yaka eka Xikwembu xa vutomi bya mina.
9  Ndzi ta byela Xikwembu, ribye ra mina, ndzi ku:“Ha yini u ndzi rivele?Ha yini ndzi famba ndzi hlunamile hikwalaho ka ntshikilelo wa nala?”
10  Lava va ndzi vengaka va ndzi rhukanile va dlaya marhambu ya mina hi vomu,Kasi siku hinkwaro va ri eka mina: “Xikwembu xa wena xi kwihi?”
11  Ha yini u ri ni gome, Wena moya-xiviri wa mina,Ha yini u tlhaveka endzeni ka mina?Rindzela Xikwembu,Hikuva ndza ha ta xi dzunisa leswi xi nga ku ponisiwa ka mina lokukulu ni Xikwembu xanga.
91  Mani na mani la tshamaka endhawini yale xihundleni ya Lange Henhla-henhlaU ta kuma vutshamo endzhutini wa Lowa Matimba Hinkwawo.
2  Ndzi ta vula eka Yehovha ndzi ku: “U vutumbelo bya mina ni khokholo ra mina,Xikwembu xanga, lexi ndzi nga ta tshembela eka xona.”
3  Hikuva yena u ta ku kutsula exirimbaneni xa muphasi wa tinyenyana,Eka ntungu lowu vangaka maxangu.
4  U ta ku sirhelela hi timpapa takwe,U ta tumbela ehansi ka timpapa takwe.Ntiyiso wakwe wu ta va xitlhangu lexikulu ni khokholo.
5  A wu nge chavi nchumu lowu chavisaka nivusiku,Hambi ku ri nseve lowu hahaka ninhlikanhi,
6  Hambi ku ri ntungu lowu fambaka eku dzwihaleni,Hambi ku ri ndzoviso lowu lovisaka ninhlikanhi.
7  Vanhu va 1 000 va ta wa etlhelo ka wenaNi va 10 000 evokweni ra wena ra xinene;A wu nge tshineli eka wena.
8  U ta wu languta hi mahlo ya wena ntsenaU vona ku rihisiwa ka lavo homboloka.
9  Hikuva u te: “Yehovha i vutumbelo bya mina,”La nge Henhla-henhla u n’wi endle vutshamo bya wena;
10  Ku hava khombo leri nga ta ku wela,Hambi ku ri ku xaniseka a ku nge tshineli entsongeni wa wena.
11  Hikuva u ta lerisa tintsumi takwe malunghana na wena,Leswaku ti ku rindza etindleleni ta wena hinkwato.
12  Ti ta ku rhwala hi mavoko ya tona,Leswaku nenge wa wena wu nga tshuki wu hima ribye.
13  U ta kandziyela xinghalana ni xivatlankombe;U ta pyanya xinghalana xa ntshiva ni nyoka leyikulu.
14  Hikuva u veke xinakulobye xakwe eka mina,Ndzi ta tlhela ndzi n’wi ponisa.Ndzi ta n’wi sirhelela hikuva u tiva vito ra mina.
15  U ta ndzi vitana, ndzi ta n’wi hlamula.Ndzi ta va na yena emaxangwini.Ndzi ta n’wi ponisa, ndzi n’wi vangamisa.
16  Ndzi ta n’wi enerisa hi ku leha ka masiku,Ndzi ta n’wi ponisa.
22  Xikwembu xanga, Xi kwembu xanga, u ndzi tshikele yini?Hikwalaho ka yini u ri ekule ni ku ndzi ponisa,Emaritweni ya ku rila ka mina?
2  Oho Xikwembu xanga, ndzi tshamela ku vitana ninhlikanhi, a wu hlamuli;Ni nivusiku, a ndzi miyeli.
3  Kambe wa kwetsima,U tshama eku dzunekeni ka Israyele.
4  Vatata wa hina a va tshembe wena;A va ku tshemba, naswona a wu tshamela ku va ponisa.
5  A va huwelela eka wena, kutani va hlayiseka;A va tshemba wena, naswona a va khomiwanga hi tingana.
6  Kambe mina ndzi xivungwana, a ndzi munhu,Ndzi ndzhukano eka vanhu naswona ndza va nyenyetsa.
7  Loko ku ri hinkwavo lava va ndzi vonaka, va ndzi hlekula;Va hambeta va ndzi ahlamisela milomu ya vona, va hambeta va ndzi hlakahlela nhloko ya vona:
8  “U tinyiketile eka Yehovha. A a n’wi ponise!A a n’wi kutsule, tanihi leswi a n’wi tsakelaka!”
9  Hikuva hi wena Loyi a a ndzi humesa ekhwirini,La ndzi endlaka ndzi va ni ntshembo loko ndzi ri emaveleni ya manana.
10  Ndzi lahleriwe ehenhla ka wena loko ndzi huma embelekweni;U ve Xikwembu xanga loko ndzi huma ekhwirini ra manana.
11  U nga vi ekule na mina, hikuva maxangu ma le kusuhi,Hikuva a nga kona mupfuni un’wana.
12  Swinkunzana swo tala swi ndzi rhendzerile;Lava matimba va le Baxani va ndzi rhendzerile.
13  Va ndzi pfulele nomu wa vona,Ku fana ni nghala leyi handzulelaka naswona yi vombaka.
14  Ndzi chuluriwe ku fana ni mati,Naswona marhambu ya mina hinkwawo ma hambanisiwile.Mbilu ya mina yi fana ni mhula;Yi n’okile evuentweni bya swirho swa mina swa le ndzeni.
15  Matimba ya mina ma ome ku fana ni xibya xa vumba,Ririmi ra mina ri endliwa leswaku ri namarhela maxinini ya mina;Naswona u ndzi veka entshurini wa rifu.
16  Hikuva timbyana ti ndzi rhendzerile;Ntshungu wa vaendli va leswo biha wu ndzi rhendzerile.Va le milengeni ya mina ni le mavokweni ya mina ku fana ni nghala.
17  Ndzi nga hlaya marhambu ya mina hinkwawo.Va ndzi languta, va ndzi honolela.
18  Va avelana tinguvu ta mina,Naswona va hoxa vuhlolotwana hikwalaho ka swiambalo swa mina.
19  Oho Yehovha,  u nga vi ekule.Wena u ntamu wa mina, ndzi pfune hi ku anghwetla.
20  Kutsula moyaxiviri wa mina ebangeni,Wona ntsena, wu kutsule erhuveni ra mbyana;
21  Ndzi ponise enon’wini wa nghala,U fanele u ndzi hlamula u tlhela u ndzi ponisa etimhondzweni ta tinkunzi leti levaka.
22  Ndzi ta vula vito ra wena eka vamakwerhu;Ndzi ta ku dzunisa exikarhi ka nhlengeletano.
23  N’wina lava chavaka Yehovha, n’wi dzuniseni!N’wina hinkwenu mi nga mbewu ya Yakobe, n’wi vangamiseni!N’wi chaveni, n’wina hinkwenu mi nga mbewu ya Israyele.
24  Hikuva a nga n’wi langutelanga ehansiHambi ku ri ku nyenya ku xaniseka ka la xanisekaka;Naswona a nga n’wi tumbetelanga xikandza xakwe,U n’wi twile loko a kombela ku pfuniwa.
25  Ku dzunisa ka mina loku humaka eka wena ku ta va enhlengeletanweni leyikulu;Switshembiso leswi hlambanyiweke swa mina ndzi ta swi hetisisa emahlweni ka lava va n’wi chavaka.
26  Lavo rhula va ta dya va xurha;Lava n’wi lavaka va ta dzunisa Yehovha.Onge timbilu ta n’wina ti nga hanya hi masiku.
27  Makumu hinkwawo ya misava ma ta tsundzuka kutani ma tlhelela eka Yehovha.Naswona mindyangu hinkwayo ya matiko yi ta nkhinsama emahlweni ka wena.
28  Hikuva vuhosi i bya Yehovha,Naswona u fuma matiko.
29  Hinkwavo lava nyuheleke va misava va ta dya naswona va ta korhama;Hinkwavo lava yaka entshurini va ta nkhinsama emahlweni ka yena,Naswona a nga kona la nga londzovotaka mo​ya​xiviri wakwe wu hanya.
30  Mbewu yi ta n’wi tirhela;Ku ta vulavuriwa hi Yehovha eka xitukulwana.
31  Va ta ta, va ta vulavula hi ku lulama kakweEka vanhu lava nga ta velekiwa, leswaku u endle leswi.
135  Dzunisani Yah!Dzunisani vito ra Yehovha,N’wi dzuniseni, N’wina malandza yaYehovha,
2  N’wina lava yimaka endlwini ya Yehovha,Eswivaveni swa yindlu ya Xikwembu xa hina.
3  Dzunisani Yah, hikuva Yehovha hi lonene.Yimbelelelani vito rakwe miloti, hikuva i rinene.
4  Hikuva Yah u tihlawulele Yakobe leswaku a va wa yena,Israyele a va ndzhaka yakwe yo hlawuleka.
5  Hikuva mina ndzi swi tiva kahle leswaku Yehovha hi lonkulu,Naswona Hosi ya hina yi tlula swikwembu leswin’wana hinkwaswo.
6  Hinkwaswo leswi Yehovha a a tsakela ku swi endla u swi endlileEmatilweni ni le misaveni, emalwandle ni le swidziveni hinkwaswo swa mati.
7  U tlhandlukisa hunguva yi huma evugima-musi bya misava;U endle ni migerho ya mpfula;U humesa mheho eswitlatini swakwe,
8  Yena la dlayeke mativula ya Egipta,Vanhu ni swiharhi.
9  U rhumele swikombiso ni masingita exikarhi ka wena, Wena Egipta,Ehenhla ka Faro ni le henhla ka malandza yakwe hinkwawo;
10  Yena la dlayeke matiko yo talaNi ku dlaya tihosi ta matimba,
11  Hambi ku ri Sihoni hosi ya VaamoriNa Ogo hosi ya BaxaniNi tihosi hinkwato ta mimfumo ya Kanana,
12  La nyikeke tiko ra vona ri va ndzhaka,Ri va ndzhaka ya vanhu vakwe va Israyele.
13  Oho Yehovha, vito ra wena i ra hilaha ku nga riki na makumu.Oho Yehovha, xitsundzuxo xa wena xi suka eka xitukulwana xin’wana xi ya eka xitukulwana xin’wana.
14  Hikuva Yehovha u ta rivalela vanhu vakwe nandzu wa vona,Naswona u ta tisola hikwalaho ka malandza yakwe.
15  Swifaniso swa hava swa vanhu va matiko i silivhere ni nsuku,Ntirho wa mavoko ya vanhu va nyama.
16  Swi ni nomu, kambe a swi vulavuli nchumu;Swi ni mahlo, kambe a swi voni nchumu;
17  Swi ni tindleve, kambe a swi twi nchumu.Nakambe a ku na moya enon’wini wa swona.
18  Lava va swi endlaka va ta fana na swona,Un’wana ni un’wana la swi tshembaka.
19  Oho yindlu ya Israyele, dzunisani Yehovha.Oho yindlu ya Aroni, dzunisani Yehovha.
20  Oho yindlu ya Levhi, dzunisani Yehovha.N’wina lava chavaka Yehovha, dzunisani Yehovha.
21  Yehovha a a dzunisiwe eSiyoni,La tshamaka eYerusalema.Dzunisani Yah!
127  Loko Yehovha a nga yi aki yindlu,I swa hava leswi vaaki va yona va tirheke hi matimba eka yona.Loko Yehovha a nga wu rindzi muti,I swa hava leswi varindzi va tshameke va xalamukile.
2  I swa hava leswi mi pfukaka ka ha ri mpundzu swinene,Leswi mi hlwelaka ku tshama ehansi,Leswi mi dyaka swakudya hi switlhavi.Hi ndlela leyi fanaka, lava rhandzekaka vakwe u endla leswaku va kota ku etlela.
3  Waswivo! Vana i ndzhaka leyi humaka eka Yehovha;Mbhandzu wa khwiri i hakelo.
4  Ku fana ni miseve evokweni ra wanuna wa matimba,Va tano vana va vuntshwa.
5  Wa tsaka munhu la tiyeke emirini la tateke nkotloto wakwe wa miseve hi vona.A va nge khomiwi hi tingana,Hikuva va ta vulavula ni valala enyangweni.
38  Oho Yehovha, u nga ndzi tshinyi u hlundzukile,Hambi ku ri ku ndzi lulamisa u karihile.
2  Hikuva miseve ya wena yi ndzi tlhave yi nghena endzenindzeni,Ni voko ra wena ri xikele ehenhla ka mina.
3  A ku na ndhawu leyi hanyeke kahle enyameni ya mina hikwalaho ka xigwevo xa wena.A ku na ku rhula emarhambyini ya mina hikwalaho ka xidyoho xa mina.
4  Hikuva swidyoho swa mina swi hundze nhloko ya mina;Swa ndzi tikela ku fana ni ndzhwalo wo tika.
5  Timbanga ta mina ta nun’hwa, ti ni vopfu,Hikwalaho ka vuphukuphuku bya mina.
6  Ndzi pfilunganyekile, ndzi nkhinsame ngopfu;Ndzi fambafambe siku hinkwaro ndzi hlunamile.
7  Hikuva masenge ya mina ma hisa swinene,Naswona a yi kona ndhawu leyi hanyeke kahle enyameni ya mina.
8  Ndzi heleriwe hi matimba kutani ndzi pfotloseka ku tlula mpimo;Ndzi vombile hikwalaho ka ku konya ka mbilu ya mina.
9  Oho Yehovha, ku navela ka mina hinkwako ku le mahlweni ka wena,Naswona nhlomulo wa mina a wu tumbelanga eka wena.
10  Mbilu ya mina yi ba hi matimba swinene, matimba ya mina ma ndzi siyile,Ni ku vonakala ka mahlo ya mina a ku kona eka mina.
11  Loko ku ri varhandziwa va mina ni vanakulorhi, va yimela le kule ni khombo ra mina,Ni vanakulorhi lavakulu va yimele le kule.
12  Kambe lava lavaka moyaxiviri wa mina va rhiye swirimbana,Ni lava va ndzi vangelaka maxangu va vulavule swo biha,Va hambeta va vulavula vuxisi siku hinkwaro.
13  Loko ku ri mina, ku fana ni la feke tindleve, a ndzi nge yingisi;Ku fana ni la nga vulavuriki, a ndzi nge wu pfuli nomu wa mina.
14  Se ndzi kotise munhu la nga twiki,Naswona a ku nga ri na tinhlamulo enon’wini wa mina.
15  Oho Yehovha, ndzi rindzele wena;Wena wa ndzi hlamula, Oho Yehovha Xikwembu xanga.
16  Hikuva ndzi te: “Loko swi nga ri tano va ta tsaka ha mina;Loko nenge wa mina wu dedeleka, kunene va ta tikukumuxa eka mina.”
17  Hikuva a ndzi lunghekele ku khwita,Ni xitlhavi xa mina a xi ri emahlweni ka mina nkarhi hinkwawo.
18  Hikuva ndzi vulavule hi xidyoho xa mina;Ndzi vilela hikwalaho ka xidyoho xa mina.
19  Valala va mina lava hanyaka va ve ni matimba,Ni lava va ndzi vengaka ku nga ri na xivangelo va tele.
20  A va ndzi hakela hi swo biha hikwalaho ka leswinene;Va hambeta va lwa na mina ku ri hakelo ya leswi ndzi landzelelaka leswinene.
21  Oho Yehovha, u nga ndzi tshiki.Oho Xikwembu xanga, u nga vi ekule na mina.
22  Ndzi pfune hi ku anghwetla,Oho Yehovha ku ponisiwa ka mina.
137  Emilambyeni ya Babilona—kwalaho a hi tshame eha nsi.Hi tlhele hi rila loko hi tsundzuka Siyoni.
2  Ehenhla ka mirhi ya phopla exikarhi ka yenaHi hayeke tiharipa ta hina.
3  Hikuva kwalaho lava va hi endleke makhumbi va kombele risimu eka hina,Ni lava va hi vungunyaka—leswaku va tsaka:“Hi yimbeleleleni rin’wana ra tinsimu ta Siyoni.”
4  Xana hi nga ri yimbelerisa ku yini risimu ra YehovhaEmisaveni yimbe?
5  Loko ndzo ku rivala, Wena Yerusalema,Voko ra mina ra xinene a ri rivale.
6  Ririmi ra mina a ri namarhele malaka ya mina,Loko a ndzi nga ta ku tsundzuka,Loko a ndzi nga ta tlhandlukisa YerusalemaEhenhla ka xivangelo xa mina lexikulu xa ku tsaka.
7  Oho Yehovha, tsundzuka vana va Edomu malunghana ni siku ra Yerusalema,Lava a va ku: “Ri funungule! Ri funungule emasungulweni lama nga endzeni ka rona!”
8  Oho nhwanyana wa Babilona, la nga ta tekeriwa,U ta tsaka la nga ta ku hakelaHi ndlela ya wena leyi u hi khomeke ha yona.
9  U ta tsaka loyi a va khomaka kutani a phyandlasaVana va wena eribyeni.
111  Dzunisani Yah! א [ʼAʹleph]Ndzi ta dzunisa Yehovha hi mbilu ya mina hinkwayoב [Behth]Entlaweni lowukulu wa lavo lulama ni le ntshungwini.
2  Mintirho ya Yehovha i yikulu,ד [Daʹleth]Yi lavisisiwa hi vanhu hinkwavo lava va yi tsakelaka.
3  Ntirho wakwe i xindzhuti ni ku vangama,ו [Waw]Naswona ku lulama ka yena ku tshama hi masiku.
4  U endle xitsundzuxo xa mintirho yakwe yo hlamarisa. ח [Chehth]Yehovha u ni nsovo ni tintswalo.
5  Lava va n’wi chavaka u va nyike swakudya. י [Yohdh]U ta tsundzuka ntwanano wakwe hilaha ku nga riki na makumu.
6  U byele vanhu matimba ya mintirho yakwe,ל [Laʹmedh]Hi ku va nyika ndzhaka ya matiko.
7  Mintirho ya mavoko yakwe i ntiyiso ni ku avanyisa;נ [Nun]Swileriso hinkwaswo leswi a swi nyikaka swa tshembeka,
8  Swi seketeriwe hi masiku, hilaha ku nga riki na makumu,ע [ʽAʹyin]Swi endliwe hi ntiyiso ni vululami.
9  U rhumele nkutsulo eka vanhu vakwe. צ [Tsa·dhehʹ]U lerise ntwanano wakwe hilaha ku nga riki na makumu. ק [Qohph]Vito rakwe ra kwetsima naswona ra chaviseka.
10  Ku chava Yehovha i masungulo ya vutlhari. ש [Sin]Hinkwavo lava va swi endlaka va ni ku twisisa lokunene. ת [Taw]Ku dzunisiwa kakwe ku tshama hi masiku.
86  Oho Yehovha, rhiya ndleve. Ndzi hlamule,Hikuva ndza xaniseka naswona ndzi xisiwana.
2  Rindza moya-xiviri wa mina, hikuva ndzi tshembekile.Ponisa nandza wa wena—u Xikwembu xanga—la ku tshembaka.
3  Ndzi kombe tintswalo, Wena Yehovha,Hikuva ndzi vitana wena siku hinkwaro.
4  Tsakisa moya-xiviri wa nandza wa wena,Hikuva ndzi tlakusela moya-xiviri wa mina eka wena, Wena Yehovha.
5  Oho Yehovha, u lonene naswona u lunghekele ku rivalela;Musa wa rirhandzu wu tele eka hinkwavo lava ku vitanaka.
6  Oho Yehovha, yingisa xikhongelo xa mina;U nyikela nyingiso eritweni ra swikombelo swa mina.
7  Esikwini ra maxangu ya mina ndzi ta vitana wena,Hikuva u ta ndzi hlamula.
8  A nga kona la fanaka na wena exikarhi ka swikwembu, Wena Yehovha,Ni mintirho leyi fanaka ni ya wena a yi kona.
9  Matiko hinkwawo lawa u ma endleke ma ta ta,Ma ta nkhinsama emahlweni ka wena, Wena Yehovha,Naswona ma ta vangamisa vito ra wena.
10  Hikuva u lonkulu naswona u endla swilo swo hlamarisa swinene;U Xikwembu, wena u ri wexe.
11  Oho Yehovha, ndzi letele hi ndlela ya wena.Ndzi ta famba entiyisweni wa wena.Endla mbilu ya mina yi va ni vun’we leswaku yi chava vito ra wena.
12  Ndza ku dzunisa, Wena Yehovha Xikwembu xanga, hi mbilu ya mina hinkwayo,Naswona ndzi ta vangamisa vito ra wena hilaha ku nga riki na makumu,
13  Hikuva musa wa wena wa rirhandzu i wukulu eka mina,Naswona u kutsule moya-xiviri wa mina eSheol, endhawini ya yona ya le hansi swinene.
14  Oho Xikwembu, lava va tikukumuxaka va ndzi pfukerile;Ni ntshungu wa lava va tihanyi a wu lava moya-xiviri wa mina,Naswona a va ku vekanga emahlweni ka vona.
15  Kambe Wena Yehovha, u Xikwembu xa tintswalo ni nsovo,Lexi hlwelaka ku hlundzuka naswona xi nga ni musa wo tala wa rirhandzu ni ntiyiso.
16  Hundzulukela eka mina u ndzi komba tintswalo.Nyika nandza wa wena ntamu wa wena,Naswona ponisa n’wana wa hlonga ra wena ra xisati.
17  Ndzi endlele xikombiso lexi vulaka vunene,Leswaku lava va ndzi vengaka va xi vona, va khomiwa hi tingana.Hikuva wena Yehovha, u ndzi pfunile u tlhela u ndzi chavelela.
32  Wa tsaka loyi a rivaleriweke swiendlo swa kwe swo pfukela, loyi xidyoho xakwe xi funengetiweke.
2  Wa tsaka munhu loyi Yehovha a nga vekiki xidyoho evitweni rakwe,Loyi ku nga riki na vuxisi emoyeni wakwe.
3  Loko ndzi miyela marhambu ya mina ma hlakala hikwalaho ka ku konya ka mina siku hinkwaro.
4  Hikuva voko ra wena a ri ndzi tikela vusiku ni nhlikanhi.Ndzhongo wa vutomi bya mina wu hundzukile onge hiloko wu ri eku hiseni lokukulu ka ximumu. Seʹlah.
5  Eku heteleleni ndzi phofule xidyoho xa mina eka wena, nandzu wa mina a ndzi wu funengetanga.Ndzi te: “Ndzi ta phofulela Yehovha ku tlula ka mina nawu.”Naswona wena u ndzi rivalele nandzu wa swidyoho swa mina. Seʹlah.
6  Hikwalaho un’wana ni un’wana la tshembekeke u ta ku khongelaHi nkarhi wolowo u nga ta kumeka ha wona ntsena.Loko ku ri ndhambi ya mati yo tala, a yi nge n’wi khumbi.
7  U vutumbelo bya mina; u ta ndzi hlayisa emaxangwini.U ta ndzi rhendzela hi ku huwelela ka ku tsaka ka ku ndzi ponisa. Seʹlah.
8  “Ndzi ta endla leswaku u va ni ku twisisa naswona ndzi ku letela hi ndlela leyi u faneleke u famba ha yona.Ndzi ta ku tsundzuxa ndzi veke tihlo ra mina ri ri ehenhla ka wena.
9  U nga tifanisi ni hanci kumbe meyila leyi nga riki na ku twisisa,Leti nkhinkhi wa tona wu lawuriwaka hi tomu kumbe pindzaTi nga si tshinela eka wena.”
10  Lowo homboloka u ni switlhavi swo tala;Kambe loko ku ri la tshembaka Yehovha, u rhendzeriwa hi musa wa rirhandzu.
11  Tsakani eka Yehovha mi tsakisisa, n’wina lavo lulama;Huwelelani hi ku tsaka, n’wina hinkwenu lava lulameke embilwini.
6  Wena Yehovha, u nga ndzi tshinyi hi ku hlu ndzuka ka wena,U nga ndzi lulamisi hi vukarhi bya wena.
2  Ndzi tsakele, Wena Yehovha, hikuva ndza vuna.Ndzi horise, Wena Yehovha, hikuva marhambu ya mina ma karhatekile.
3  Ina, moyaxiviri wa mina wu karhatekile swinene;Wena Yehovha—ku fikela rini?
4  Vuya, Wena Yehovha, ponisa moyaxiviri wa mina;Ndzi ponise hikwalaho ka musa wa wena wa rirhandzu.
5  Hikuva a ku vulavuriwi ha wena eku feni;I mani la nga ku dzunisaka eSheol?
6  Nhlomulo wa mina wu ndzi hete matimba;Vusiku hinkwabyo ndzi tsakamisa sangu ra mina;Ndzi khapakhapisa mubedo wa mina hi mihloti ya mina.
7  Tihlo ra mina ri tsanile hikwalaho ko dyiwa hi mbitsi,Ri dyuhele hikwalaho ka hinkwavo lava ndzi vengaka.
8  Sukani eka mina, n’wina hinkwenu lava hanyaka hi swo biha,Hikuva Yehovha kunene u ta wu twa mpfumawulo wa ku rila ka mina.
9  Kunene Yehovha u ta swi twa loko ndzi kombela tintswalo;Yehovha u ta amukela xikhongelo xa mina.
10  Valala va mina hinkwavo va ta khomiwa hi tingana swinene, va karhateka;Va ta tlhela, va ta khomiwa hi tingana hi ku hatlisa.
84  Mawaku ku xonga ka tabernakela ya wena leyikulu,Oho Yehovha wa mavuthu!
2  Moya-xiviri wa mina a wu navela ni ku hisekela swivava swa Yehovha.Mbilu ya mina ni nyama ya mina swi huwelela hi ku tsaka eka Xikwembu lexi hanyaka.
3  Ni nyenyana yi kume yindlu,Ni nyenga yi tikumele xisaka,Laha yi vekeke mavondlo ya yona—Alitari ya wena leyikulu, Wena Yehovha wa mavuthu, Hosi yanga ni Xikwembu xanga!
4  Va tsaka lava tshamaka endlwini ya wena!Va ha hambeta va ku vonga. Seʹlah.
5  Va tsaka vanhu lava ntamu wa vona wu nga eka wena,Lava ku nga ni magondzo lamakulu embilwini ya vona.
6  Loko va hundza erivaleni ra le hansi ra swihlahla swa bakha,Va ri hundzula xihlovo;Muleteri u titsondzela hi mikateko.
7  Va ta famba ku suka eka ntamu lowukulu ku ya eka ntamu lowukulu;Un’wana ni un’wana a humelela eka Xikwembu eSiyoni.
8  Oho Yehovha Xikwembu xa mavuthu, yingisa xikhongelo xa mina;Yingisa, Wena Xikwembu xa Yakobe. Seʹlah.
9  Languta xitlhangu xa hina, Wena Xikwembu,Languta xikandza xa mutotiwa wa wena.
10  Hikuva siku rin’we eswivaveni swa wena ri tlula gidi endhawini yin’wana.Ndzi hlawule ku tshama enyangweni ya yindlu ya Xikwembu xangaEmatshan’weni yo rhendzeleka emintsongeni ya vuhomboloki.
11  Hikuva Yehovha Xikwembu i dyambu ni xitlhangu;U nyika tintswalo ni ku vangama.Yehovha a nge va tsoni nchumu wihi ni wihi lowunene lava fambaka hi ndlela leyi pfumalaka xihoxo.
12  Oho Yehovha wa mavuthu, wa tsaka munhu la ku tshembaka.
31  Oho Yehovha, ndzi tu mbele eka wena.Onge ndzi nga tshama ndzi nga khomiwi hi tingana.Ndzi ponise hikwalaho ka ku lulama ka wena.
2  Voyamisela ndleve ya wena eka mina.Ndzi kutsule hi ku hatlisa.Vana ribye ra khokholo eka mina,Yindlu leyi nga makhokholo ya ku ndzi ponisa.
3  Hikuva u ribye ra mina ni khokholo ra mina;Hikwalaho ka vito ra wena u ta ndzi rhangela u ndzi kongomisa.
4  U ta ndzi humesa erikokeni leri va ndzi fihleleke rona,Hikuva u xisirhelelo xa mina.
5  Ndzi veka moya wa mina evokweni ra wena.U ndzi kutsurile, Wena Yehovha Xikwembu xa ntiyiso.
6  Ndza va venga lava xiximaka swifaniso leswi nga pfuniki nchumu, swa hava;Kambe loko ku ri mina, ndzi tshemba Yehovha.
7  Ndzi ta tsaka ndzi tsakisisa hi musa wa wena wa rirhandzu,Hileswi u voneke ku xaniseka ka mina;Wa ma tiva maxangu ya moyaxiviri wa mina,
8  Naswona a wu ndzi nyiketanga evokweni ra nala.U endle leswaku milenge ya mina yi yima endhawini leyikulu.
9  Oho Yehovha, ndzi kombe tintswalo, hikuva ndzi le nhlomulweni lowukulu.Tihlo ra mina ri tsanile hikwalaho ka ku dyiwa hi mbitsi, moyaxiviri wa mina ni khwiri ra mina.
10  Hikuva vutomi bya mina byi hele byi ri ni gome,Ni malembe ya mina ma ri ni nhlomulo.Matimba ya mina ma khunguvanyekile hikwalaho ka xidyoho xa mina,Ni marhambu ya mina ma tsanile.
11  Ndzi ve ndzhukano hi ku ya hi langutelo ra vanhu hinkwavo lava ndzi vengaka,Ngopfungopfu eka vaakelani va mina,Ni ku chava eka lava ndzi tolovelaneke na vona.Loko va ndzi vona ehandle ka tinyangwa, va ndzi balekile.
12  Ndzi rivariwile ku fana ni munhu la feke, la nga riki kona embilwini;Ndzi fana ni xibya lexi onhakeke;
13  Hikuva ndzi twe xiviko xo biha hi vo tala,Ndzi tshukile matlhelo hinkwawo.Loko va ndzi vunganela swin’we hinkwavo,Va boha makungu ya ku teka moyaxiviri wa mina.
14  Kambe mina—ndzi tshemba wena, Wena Yehovha.Ndzi te: “U Xikwembu xanga.”
15  Minkarhi ya mina yi le vokweni ra wena.Ndzi kutsule evokweni ra valala va mina ni le ka lava va ndzi hlongorisaka.
16  Voningisa xikandza xa wena ehenhla ka nandza wa wena.Ndzi ponise hi musa wa wena wa rirhandzu.
17  Oho Yehovha, ndzi nga khomiwi hi tingana, hikuva ndzi huwelele eka wena.Onge lavo homboloka va nga khomiwa hi tingana;Onge va nga miyela eSheol.
18  Onge milomu ya mavunwa yi nga tsandzeka ku vulavula,Leyi vulavulaka swo biha hi lowo lulama, yi nga tilawuli hi ku titlakusa ni ku hlekula.
19  Vunene bya wena byi tele swinene, lebyi u byi vekeleke lava va ku chavaka!Lebyi u byi nyikeke lava tumbelaka eka wena,Emahlweni ka vana va vanhu.
20  U ta va tumbeta endhawini ya wena leyi nga xihundlaU va susa laha vanhu va hlanganaka kona.U ta va fihla entsongeni wa wena, u va fihlela ku holova ka marimi.
21  Yehovha a a dzunisiwe,Hikuva u ndzi kombe musa wa rirhandzu lowu hlamarisaka emutini lowu nga ni maxangu.
22  Loko ku ri mina, loko ndzi tshukile ndzi te:“Kunene ndzi ta lovisiwa emahlweni ka mahlo ya wena.”Hakunene u yingise rito ra mina ra xikombelo loko ndzi kombela leswaku u ndzi pfuna.
23  Rhandzani Yehovha, n’wina hinkwenu lavo tshembeka vakwe.Yehovha wa n’wi hlayisa lowo tshembeka,Kambe la titlakusaka u n’wi tlherisela hilaha ku tlurisaka.
24  Vanani ni xivindzi, onge timbilu ta n’wina ti nga va ni ntamu,Hinkwenu lava rindzelaka Yehovha.
82  Xikwembu xi yimeentshungwini waLoyi a nga ni Vukwembu;Xi avanyisa exikarhi ka swikwembu:
2  “Xana mi ta hambeta mi avanyisa hi ndlela leyi nga riki na vululami ku fikela riniMi hlawula lavo homboloka? Seʹlah.
3  Avanyiselani la nga xisiwana ni la nga riki na tatana.Endlani vululami eka la xanisekaka ni la pfumalaka.
4  Ponisani la pfumalaka ni la nga xisiwana;Va kutsuleni evokweni ra lavo homboloka.”
5  A va swi tivanga, naswona a va twisisi;Va hambeta va famba-famba emunyameni;Masungulo hinkwawo ya misava ma tsekatsekisiwa.
6  “Mina ndzi te, ‘Mi swikwembu,Naswona hinkwenu ka n’wina mi vana va La nge Henhla-henhla.
7  Hakunene mi ta fa ku fana nileswi vanhu va fisaka xiswona;Mi ta wa ku fana ni hosana yihi ni yihi!’”
8  Oho Xikwembu, pfuka u avanyisa misava;Hikuva wena u fanele u dya ndzhaka ya matiko hinkwawo.
21  Oho Yehovha, hosi ya tsa ka hi ntamu wa wena;Mawaku ndlela leyi yi lavaka ku tsaka swonghasi hi ku ponisa ka wena!
2  U yi nyike leswi naveriwaka hi mbilu ya yona,A wu yi tsonanga leswi milomu ya yona yi swi navelaka. Seʹlah.
3  Hikuva u yi hlangavete hi mikateko leyinene,Ni ku veka harhi ya nsuku lowu tengisiweke enhlokweni ya yona.
4  Yi kombele vutomi eka wena. U yi nyikile,Ku leha ka masiku hilaha ku nga riki na makumu, hi masiku.
5  Ku vangama ka yona i kukulu eku poniseni ka wena.Xindzhuti ni ku vangama u swi veka ehenhla ka yona.
6  Hikuva wa yi katekisa swinene hi masiku;U yi endla yi khana hi ku tsaka exikandzeni xa wena.
7  Hikuva hosi yi tshemba Yehovha,Ni musa wa rirhandzu wa La nge Henhlahenhla. Yi nga ka yi nga tsekatsekisiwi.
8  Voko ra wena ri ta va kuma hinkwavo valala va wena;Voko ra wena ra xinene ri ta va kuma lava ku vengaka.
9  U ta va endla va va khele ra ndzilo leri pfurhaka hi nkarhi lowu vekiweke wa ku va nyika nyingiso.Yehovha u ta va mita hi ku hlundzuka kakwe ni ndzilo wu ta va lovisa.
10  Mihandzu ya vona u ta yi lovisa emisaveni leyi,Ni vana va vona exikarhi ka vana va vanhu.
11  Hikuva va kongomise swo biha ehenhla ka wena;Va ni mianakanyo leyi va nga swi kotiki ku yi hetisisa.
12  Hikuva u ta endla leswaku va hundzuluka va balekaHi vurha bya wena lebyi u byi endleke byi lunghekela xikandza xa vona.
13  Oho Yehovha, tlakusiwa hi ntamu wa wena.Hi ta yimbelela, hi yimbelelela matimba ya wena miloti.
25  Oho Yehovha, ndzi tlaku sela moyaxiviri wa mina eka wena.
2  Oho Xikwembu xanga, ndzi tshemba wena;Onge ndzi nga tshama ndzi nga khomiwi hi tingana.Ndzi kombela leswaku valala va mina va nga khani ha mina.
3  Naswona a nga kona la ku tshembaka la nga ta khomisiwa tingana.Va ta khomiwa hi tingana lava xengaka kambe va nga humeleli.
4  Oho Yehovha, ndzi tivise tindlela ta wena;Ndzi dyondzise mintila ya wena.
5  Ndzi fambise entiyisweni wa wena, u ndzi dyondzisa,Hikuva u Xikwembu xanga xa ku ponisa.ו [Waw]Ndzi tshembe wena siku hinkwaro.
6  Oho Yehovha, tsundzuka tintswalo ta wena ni musa wa wena wa rirhandzu,Hikuva i swa hilaha ku nga riki na makumu.
7  U nga swi tsundzuki swidyoho swa le vuntshweni bya mina ni leswi ndzi ku pfukeleke ha swona.Ndzi tsundzuke hi ku landza musa wa wena wa rirhandzu,Hikwalaho ka vunene bya wena, Wena Yehovha.
8  Yehovha hi lonene naswona u lulamile.Hi yona mhaka leyi a letelaka vadyohi hi ndlela leyi.
9  U ta endla leswaku lavo rhula va famba hi xiboho xakwe xa vuavanyisi,Lavo rhula u ta va dyondzisa ndlela yakwe.
10  Tindlela hinkwato ta Yehovha i musa wa rirhandzu ni ntiyisoEka lava va hlayisaka ntwanano wakwe ni switsundzuxo swakwe.
11  Oho Yehovha, hikwalaho ka vito ra wena,U fanele u ndzi rivalela ni xidyoho xa mina, hikuva i xikulu.
12  I mani sweswi munhu la chavaka Yehovha?U ta n’wi letela ndlela leyi a faneleke a yi hlawula.
13  Moyaxiviri wakwe wu ta tshama evuneneni,Vana vakwe va ta tshama emisaveni.
14  Lava va vaka ni xinakulobye na Yehovha hi lava va n’wi chavaka,Ni ntwanano wakwe, u endla leswaku va wu tiva.
15  Mahlo ya mina ma tshama ma ri eka Yehovha,Hikuva hi yena la humesaka nenge wa mina erikokeni.
16  Hundzuluxela xikandza xa wena eka mina, u ndzi komba tintswalo;Hikuva ndzi tshama ndzi ri ndzexe naswona ndza xaniseka.
17  Maxangu ya mbilu ya mina ma andzile;Ndzi humese emaxangwini ya mina.
18  Vona ku xaniseka ka mina ni ku karhateka ka mina,U ndzi rivalela swidyoho swa mina hinkwaswo.
19  Vona leswaku valala va mina va tarise ku yini,Naswona va ndzi venge hi rivengo lerikulu.
20  Rindza moyaxiviri wa mina u ndzi kutsula.Ndzi nga khomisiwi tingana, hikuva ndzi tumbele eka wena.
21  Vutshembeki ni vululami a swi ndzi hlayise,Hikuva ndzi tshembe wena.
22  Oho Xikwembu, kutsula Israyele emaxangwini ya yena hinkwawo.
92  I swinene ku nkhensa YehovhaNi ku yimbelelela vito ra wena miloti, Wena La nge Henhla-henhla;
2  Ku vulavula hi musa wa wena wa rirhandzu nimixoNi hi ku tshembeka ka wena nivusiku,
3  Hi xichayachayana xa switende swa miluko ya khume ni hi haripa,Hi ku tlanga vuyimbeleri hi haripa.
4  Oho Yehovha, u ndzi tsakisile hikwalaho ka ntirho wa wena;Ndzi huwelela hi ku tsaka hikwalaho ka mintirho ya mavoko ya wena.
5  I yikulu swinene mintirho ya wena, Wena Yehovha!Miehleketo ya wena yi entile swinene.
6  Ku hava munhu la nga anakanyiki la nga yi tivaka,Ku hava munhu la nga xihunguki la nga swi twisisaka leswi.
7  Loko lavo homboloka va hluka ku fana ni ximilaNi vanhu hinkwavo lava hanyaka hi swo biha va rhumbuka,Va swi endlela leswaku va ta loviseriwa makumu.
8  Kambe u tlakukile hilaha ku nga riki na makumu, Wena Yehovha.
9  Hikuva waswivo, valala va wena, Wena Yehovha,Hikuva waswivo, valala va wena va ta lova;Hinkwavo lava hanyaka hi swo biha va ta hambanisiwa.
10  Kambe u ta tlakusa rimhondzo ra mina ku fana ni ra nkunzi yo leva;Ndzi ta tixarha hi mafurha lamantshwa.
11  Tihlo ra mina ri ta languta swirha swa mina;Tindleve ta mina ti ta twa leswi vuriwaka hi lava va ndzi pfukelaka, vaendli va leswo biha.
12  Lowo lulama u ta rhumbuka ku fana ni murhi wa ncindzu;U ta kula ku fana ni mukedari eLebanoni.
13  Lava va byariweke endlwini ya Yehovha,Va ta rhumbuka eswivaveni swa Xikwembu xa hina.
14  Va ta hambeta va humelela niloko va ri timpunga,Va ta hambeta va nyuhela va va vantshwa,
15  Va vula leswaku Yehovha u lulamile.I Ribye ra mina, eka yena a xi kona lexi nga lulamangiki.
113  Dzunisani Yah!Dzunisani, N’wina malandza ya Yehovha,Dzunisani vito ra Yehovha.
2  Onge vito ra Yehovha ri nga dzunisiwaKu sukela sweswi ku ya fika enkarhini lowu nga riki na makumu.
3  Ku suka eku humeni ka dyambu ku fikela eku peleni ka ronaVito ra Yehovha ri ta dzunisiwa.
4  Yehovha u tlakukile ehenhla ka matiko hinkwawo;Ku vangama kakwe ku le henhla ka matilo.
5  I mani la fanaka na Yehovha Xikwembu xa hina,Yena la tshamaka ehenhla?
6  Wa korhama a languta etilweni ni le misaveni,
7  A pfuxa la nga le hansi entshurini;U tlakusa xisiwana ekheleni ra nkuma,
8  A xi tshamisa ni va xiyimo xa le henhla,Ni va xiyimo xa le henhla va vanhu vakwe.
9  U endla leswaku wansati la nga mhika a tshama endlwiniA ri mana wa vana la tsakeke.Dzunisani Yah!
13  Oho Yehovha, xana u ta ndzi rivala ku fike la rini? Hi masiku?Xana u ta ndzi tumbetela xikandza xa wena ku fikela rini?
2  Xana ndzi ta sivela moyaxiviri wa mina ku fikela rini,Gome leri nga embilwini ya mina ninhlikanhi?Xana nala wa mina u ta va ehenhla ka mina ku fikela rini?
3  Ndzi langute; ndzi hlamule, Wena Yehovha Xikwembu xanga.Endla leswaku mahlo ya mina ma voninga, leswaku ndzi nga etleli eku feni,
4  Leswaku nala wa mina a nga vuli a ku: “Ndzi n’wi hlurile!”Leswaku swirha swa mina swi nga tsaki loko ndzi tshetshelekisiwa.
5  Loko ku ri mina, ndzi tshembe musa wa wena wa rirhandzu;Mbilu ya mina a yi tsake hi ku ponisa ka wena.
6  Ndzi ta yimbelelela Yehovha, hikuva u tirhisane na mina hi ndlela leyi vuyerisaka.
14  Xihunguki xi vule embilwini ya xona xi ku:“Yehovha a nga kona.”Va endle hi ndlela leyi onhakeke, va endle hi ndlela leyi nyenyetsaka eswiendlweni swa vona.A nga kona la endlaka leswinene.
2  Loko ku ri Yehovha, u langute vana va vanhu a ri etilweni,Ku vona loko a ri kona la nga ni ku twisisa, la lavaka Yehovha.
3  Hinkwavo va hambukile, hinkwavo va onhakile hilaha ku fanaka;A nga kona la endlaka leswinene,Ni un’we.
4  Xana a nga kona ni un’we wa lava va hanyaka hi swo biha la nga ni vutivi,Lava dyaka vanhu va mina ku fana niloko va dya xinkwa?A va vitananga ni le ka Yehovha.
5  Kwalaho a va chava ngopfu,Hikuva Yehovha u le xikarhi ka xitukulwana xa lowo lulama.
6  Mi ta ri khomisa tingana kungu ra munhu la xanisekaka,Hikuva Yehovha i vutumbelo bya yena.
7  Mawaku loko ku ponisiwa ka Israyele a ko va eSiyoni!Loko Yehovha a tlherisela vanhu vakwe lava a va ri makhumbi,Yakobe a a tsake, na Israyele a a tsake.
123  Ndzi tlakusele mahlo ya mina eka wena,Wena la tshamaka ematilweni.
2  Waswivo! Leswi mahlo ya malandza ma nga le vokweni ra n’wini wa wona,Leswi mahlo ya nandza wa xisati ma nga le vokweni ra n’wini wa yena wa xisati,Hilaha ku fanaka mahlo ya hina ma le ka Yehovha Xikwembu xa hinaKu fikela loko a hi komba tintswalo.
3  Hi kombe tintswalo, Wena Yehovha, hi kombe tintswalo;Hi hlekuriwe ngopfu swinene.
4  Moya-xiviri wa hina wu hlekuriwe ngopfu swinene hi lava va tshamisekeke,Ku hlekula ka lava va titlakusaka.
98  Yimbelelelani Yehovha risimu lerintshwa,Hikuva swa hlamarisa swilo leswi a swi endleke.Voko rakwe ra xinene, ni xandla xakwe xo kwetsima swi n’wi ponisile.
2  Yehovha u endle leswaku ku ponisa kakwe ku tiviwa;U hlavutele ku lulama kakwe ematihlweni ya matiko.
3  U tsundzuke musa wakwe wa rirhandzu ni ku tshembeka kakwe endlwini ya Israyele.Makumu hinkwawo ya misava ma vone ku ponisa ka Xikwembu xa hina.
4  Huwelelani hi ku hlula eka Yehovha, n’wina vanhu hinkwavo va misava.Khanani, mi huwelela hi ku tsaka naswona mi yimbelela miloti.
5  Yimbelelelani Yehovha miloti hi haripa,Hi haripa ni rito ra miloti.
6  Hi timhalamhala ni mpfumawulo wa nangaHuwelelani hi ku hlula emahlweni ka Hosi, Yehovha.
7  Lwandle a ri dzindze, ni leswi swi teleke eka rona,Tiko leri noneke ni lava va tshamaka eka rona.
8  Milambu a yi phokotele mavoko;Tintshava a ti huwelele swin’we hi ku tsaka
9  Emahlweni ka Yehovha, hikuva u tele ku ta avanyisa misava.U ta avanyisa tiko leri noneke hi ku lulamaNi vanhu hi vululami.
145  Ndzi ta ku tlakusa, Wena Xikwembu xanga lexi nga Hosi,Ndzi ta dzunisa vito ra wena hilaha ku nga riki na makumu, hi masiku.
2  Ndzi ta ku dzunisa siku hinkwaro,Ndzi ta dzunisa vito ra wena hilaha ku nga riki na makumu, hi masiku.
3  Yehovha hi lonkulu naswona u fanele a dzunisiwa swinene,Naswona vukulu byakwe a byi lavisiseki.
4  Xitukulwana ni xitukulwana xi ta bumabumela mintirho ya wena,Naswona xi ta vulavula hi swiendlo swa wena swa matimba.
5  Ku vangama lokukulu ka xindzhuti xa wenaNaswona ndzi ta anakanyisisa hi timhaka leti hlamarisaka ta mintirho ya wena.
6  Va ta vulavula hi ntamu wa swilo swa wena leswi chavisekaka;Loko ku ri vukulu bya wena, ndzi ta byi twarisa.
7  Va ta vulavula hi vunene bya wena byo tala,Naswona va ta huwelela hi ku tsaka hikwalaho ka ku lulama ka wena.
8  Yehovha u ni nsovo ni tintswalo,Wa hlwela ku hlundzuka naswona u ni musa lowukulu wa rirhandzu.
9  Yehovha hi lonene eka hinkwavo,Naswona tintswalo takwe ti le henhla ka mintirho yakwe hinkwayo.
10  Mintirho ya wena hinkwayo yi ta ku dzunisa, Wena Yehovha,Naswona lava tshembekeke va wena va ta ku dzunisa.
11  Va ta vulavula hi ku vangama ka vuhosi bya wena,Naswona va ta vulavula hi matimba ya wena,
12  Leswaku va tivisa vana va vanhu swiendlo swakwe leswikuluNi ku vangama lokukulu ka vuhosi byakwe.
13  Vuhosi bya wena i vuhosi bya minkarhi leyi nga riki na makumu,Naswona vulawuri bya wena i bya switukulwana hinkwaswo leswi tlhandlamanaka.
14  Yehovha u seketela hinkwavo lava waka,Naswona u yimisa hinkwavo lava nkhinsamaka.
15  Mahlo hinkwawo ma languta eka wena ma ri ni ntshembo,Naswona u va nyika swakudya swa vona hi nguva ya kona.
16  U pfula voko ra wenaU enerisa ku navela ka xilo xin’wana ni xin’wana lexi hanyaka.
17  Yehovha u lulamile etindleleni takwe hinkwatoNaswona wa tshembeka emintirhweni yakwe hinkwayo.
18  Yehovha u le kusuhi ni hinkwavo lava n’wi vitanaka,Eka hinkwavo lava n’wi vitanaka hi ntiyiso.
19  U ta enerisa ku navela ka lava va n’wi chavaka,Naswona u ta ku twa ku rila ka vona va kombela ku pfuniwa, u ta va ponisa.
20  Yehovha wa va rindza hinkwavo lava n’wi rhandzaka,Kambe lavo homboloka hinkwavo u ta va lovisa.
21  Nomu wa mina wu ta dzunisa Yehovha;Naswona nyama hinkwayo a yi dzunise vito rakwe ro kwetsima hilaha ku nga riki na makumu, hi masiku.
29  Nyikani Yehovha, n’wina vana va vanhu lava nga ni matimba,Nyikani Yehovha ku vangama ni ntamu.
2  Nyikani Yehovha ku vangama ka vito rakwe.Nkhinsamelani Yehovha mi tisasekise hi ku kwetsima.
3  Rito ra Yehovha ri le henhla ka mati;Xikwembu lexi vangamaka xi dzindzile.Yehovha u le henhla ka mati yo tala.
4  Rito ra Yehovha ri ni matimba;Rito ra Yehovha ra vangama.
5  Rito ra Yehovha ri tshova mikedari;Ina, Yehovha u tshovelela mikedari ya Lebanoni.
6  U yi tlalambisa ku fana ni xirhodyana,Lebanoni na Siriyoni ku fana ni marhole ya tinkunzi to leva.
7  Rito ra Yehovha ra tsema hi malangavi ya ndzilo;
8  Rito ra Yehovha ri rhurhumerisa mananga,Yehovha u rhurhumerisa mananga ya Kadexi.
9  Rito ra Yehovha ri endla leswaku timhunti ti tshombonyoka hi ku lun’wa,Ri hohlota makhwati.Etempeleni yakwe un’wana ni un’wana u ri: “Ku vangama!”
10  Yehovha u tshame ehenhla ka ndhambi;Yehovha u tshama a ri hosi hilaha ku nga riki na makumu.
11  Kunene Yehovha u ta nyika vanhu vakwe ntamu.Yehovha u ta katekisa vanhu vakwe hi ku rhula.
40  Ndzi tshemba Yehovhahi mbilu ya mina hinkwayo,Kutani u voyamisele ndleve yakwe eka mina, a yingisa loko ndzi kombela ku pfuniwa.
2  U tlhele a ndzi humesa emugodini lowu vombaka,A ndzi humesa endzhopeni wa makhukhuri.Kutani a yimisa milenge ya mina ehenhla ka ribye;A simeka milenge ya mina yi tiya.
3  Ku tlula kwalaho, a nghenisa risimu lerintshwa enon’wini wa mina,Ku dzunisa loku yaka eka Xikwembu xa hina.Vo tala va ta swi vona kutani va chava,Va ta tshemba Yehovha.
4  Wa tsaka munhu la tiyeke emirini la vekeke Yehovha leswaku a va ntshembo wakweLa nga xi hundzuluxelangiki xikandza xakwe eka vanhu lava xandzukaka,Hambi ku ri eka lava welaka eka mavunwa.
5  U endle swilo swo tala,Oho Yehovha Xikwembu xanga, ni mintirho ya wena yo hlamarisa ni miehleketo ya wena eka hina;A nga kona la nga fanisiwaka na wena.Loko a ndzi lava ku vulavula ha yona,Yi tele swinene lerova a ndzi nge yi runguli.
6  A wu tsakisiwanga hi xitlhavelo ni gandzelo;U pfule tindleve leti ta mina.A wu kombelanga gandzelo ro hisiwa ni gandzelo ra xidyoho.
7  Hikwalaho ka sweswo ndzi te: “Ndzi tile,Hilaha swi tsariweke hakona malunghana na mina ebukwini leyi songiwaka.
8  Oho Xikwembu xanga, ndzi tsakisiwe hi ku endla ku rhandza ka wena,Ni nawu wa wena wu le ndzeni ka swirho swa mina swa le ndzeni.
9  Ndzi vule mahungu lamanene ya ku lulama enhlengeletanweni leyikulu.Waswivo! Nomu wa mina a ndzi wu siveli.Oho Yehovha, wena u swi tiva kahle.
10  Ku lulama ka wena a ndzi ku funengetanga endzeni ka mbilu ya mina,Ku tshembeka ka wena ni ku ponisa ka wena ndzi ku huwelerile.A ndzi wu fihlanga musa wa wena wa rirhandzu ni ntiyiso wa wena enhlengeletanweni leyikulu.”
11  Oho Yehovha, u nga ndzi siveli ntwelavusiwana wa wena.Musa wa wena wa rirhandzu ni ntiyiso wa wena a swi ndzi hlayise nkarhi hinkwawo.
12  Hikuva ndzi rhendzeriwe hi makhombo kukondza ma nga ha hlayeki.Swidyoho swa mina swo tala swi ndzi talele ngopfu, ndzi nga ha koti ku vona;Swi tele ku tlula misisi ya nhloko ya mina,Ni mbilu ya mina yi ndzi siyile.
13  Oho Yehovha, tsakela ku ndzi kutsula.Oho Yehovha, hatlisela ku ndzi pfuna.
14  Onge va nga khomiwa hi tingana va tlhela va yisiwa ehansi hinkwavoLava lavaka moyaxiviri wa mina leswaku va wu susa.Onge va nga tlhela naswona va tsongahatiwa lava tsakelaka khombo ra mina.
15  A va langute hi ku hlamala hikwalaho ka tingana ta vonaLava vulaka eka mina va ku: “Aha! Aha!”
16  Volavo a va khane, va tsaka eka wena,Hinkwavo lava ku lavaka.Nkarhi hinkwawo a va vule va ku: “Onge Yehovha a nga twarisiwa,”Lava rhandzaka ku ponisiwa hi wena.
17  Kambe ndza xaniseka naswona ndzi xisiwana.Yehovha wa ndzi khathalela.U mupfuni wa mina ni Muponisi wa mina.Oho Xikwembu xanga, u nga hlweli ngopfu.
124  “Xana Yehovha a nga tikombisanga a ri na hina,”Sweswi Israyele a a vule a ku,
2  “Xana Yehovha a nga tikombisanga a ri na hinaLoko vanhu va hi pfukela,
3  A va ta va va hi mite hi ri karhi hi hanya,Loko ku hlundzuka ka vona ku hi pfurhela.
4  Hi nkarhi wolowo mati a ma ta va ma hi khukhurile,Xinambyana a xi ta va xi hundze ehenhla ka moya-xiviri wa hina.
5  Kutani a ma ta va ma hundze ehenhla ka moya-xiviri wa hinaMati ya ku tikukumuxa.
6  A a dzunisiwe Yehovha, loyi a nga hi nyiketangikiLeswaku hi dyiwa hi meno ya vona.
7  Moya-xiviri wa hina wu fana ni nyenyana leyi ponekeEka xirimbana xa varhiyi.Xirimbana xi tshovekile,Hina hi balekile.
8  Mpfuno wa hina wu le vitweni ra Yehovha,Muendli wa tilo ni misava.”
126  Loko Yehovha a tlherisa lava a va ri makhumbi ya SiyoniHi fane ni vanhu lava va lorhaka.
2  Enkarhini wolowo nomu wa hina wu tale ku hleka,Ni ririmi ra hina ri tale ku huwelela ka ku tsaka.Enkarhini wolowo va sungule ku byela matiko va ku:“Yehovha u endle nchumu lowukulu hi leswi a va endleke swona.”
3  Yehovha u endle nchumu lowukulu hi leswi a hi endleke swona.Hi tsakile.
4  Oho Yehovha, vuyisa ntlawa wa hina lowu nga makhumbi,Ku fana ni swinambyana swa Negebu.
5  Lava va byalaka mbewu hi mihlotiVa ta tshovela hi ku huwelela ka ku tsaka.
6  Kunene loyi a humaka, a ri karhi a rila,A rhwale nkwama lowu teleke mbewu,Kunene u ta nghena hi ku huwelela ka ku tsaka,A rhwale tinyandza takwe.
121  Ndzi ta tlakusela mahlo ya mina etintshaveni.Xana mpfuno wa mina wu ta huma kwihi?
2  Mpfuno wa mina wu huma eka Yehovha,Muendli wa tilo ni misava.
3  A nge wu pfumeleli nenge wa wena leswaku wu tsekatseka.Loyi a ku rindzaka a nge khudzeheli.
4  Waswivo! A nge khudzeheli kumbe ku etlela,Loyi a rindzaka Israyele.
5  Yehovha wa ku rindza.Yehovha i ndzhuti wa wena evokweni rawena ra xinene.
6  Dyambu a ri nge ku tlhavi ninhlikanhi,Hambi n’weti nivusiku.
7  Yehovha u ta ku rindza emakhombyeni hinkwawo.U ta rindza moya-xiviri wa wena.
8  Yehovha u ta rindza ku huma ka wena ni ku nghena ka wenaKu sukela sweswi ku ya fika enkarhini lowu nga riki na makumu.
102  Oho Yehovha, yingisa xikhongelo xa mina;Onge ku kombela ka mina mpfuno ku nga fika eka wena.
2  U nga ndzi tumbeteli xikandza xa wena hi siku leri ndzi nga enhlomulweni lowukulu.Rhiya ndleve eka mina;Siku leri ndzi vitanaka ha rona, hatlisa, u ndzi hlamula.
3  Hikuva masiku ya mina ma herile ku fana ni musi,Ni marhambu ya mina ma endliwe ma va yo tshwuka ku fana ni xitiko.
4  Mbilu ya mina yi biwile ku fana ni ximila naswona yi omile,Hikuva ndzi rivele ku dya swakudya swa mina.
5  Hikwalaho ka mpfumawulo wa ku konya ka minaMarhambu ya mina ma namarhele nyama ya mina.
6  Ndzi fana ni gumba ra le mananga.Ndzi fana ni xikhovha lexitsongo xa le marhumbini.
7  Ndzi ondzile,Ndzi fana ni nyenyana leyi nga yoxe ehenhla ka lwangu.
8  Valala va mina va ndzi rhukane siku hinkwaro.Lava va ndzi endlaka xiphukuphuku va tlhele va hlambanya hi mina.
9  Hikuva ndzi funye nkuma ku fana niloko ndzi dya xinkwa;Naswona swilo leswi ndzi swi nwaka ndzi swi pfanganise ni ku rila,
10  Hikwalaho ka xigwevo xa wena ni ku hlundzuka ka wena;Hikuva u ndzi tlakusile, leswaku u ndzi cukumeta.
11  Masiku ya mina ma fana ni ndzhuti lowu hungutekeke,Naswona mina ndzi omile ku fana ni ximila.
12  Oho Yehovha, loko ku ri wena, u ta tshama hilaha ku nga riki na makumu,Naswona u ta tsundzukiwa eka xitukulwana xin’wana ku ya eka xitukulwana xin’wana.
13  Wena u ta humelela, u ta komba Siyoni tintswalo,Hikuva i nguva leyi tsakeriwaka hi yena,Hikuva nkarhi lowu vekiweke wu fikile.
14  Hikuva malandza ya wena ma tsakele maribye ya yena,Naswona ma kongomisa ku tsakela ka wona entshurini wa yena.
15  Matiko ma ta chava vito ra Yehovha,Ni tihosi ta misava hinkwato ku vangama ka wena.
16  Kunene Yehovha u ta aka Siyoni;U ta humelela hi ku vangama kakwe.
17  U ta hundzulukela exikhongelweni xa lava va tekeriweke hinkwaswo,Naswona a nge xi languteli ehansi xikhongelo xa vona.
18  Leswi swi tsaleriwe xitukulwana xa nkarhi lowu taka;Ni vanhu lava nga ta tumbuluxiwa va ta dzunisa Yah.
19  Hikuva u langute ehansi a ri eku tlakukeni kakwe ko kwetsima,Yehovha u langute emisaveni a ri ematilweni,
20  Ku twa ku konya ka mukhotsiwa,Ku ntshunxa lava vekeriweke rifu;
21  Leswaku vito ra Yehovha ri ta vuriwa eSiyoniNi ku dzunisiwa kakwe eYerusalema,
22  Loko vanhu va hlengeletiwe swin’we,Ni mimfumo yi tirhela Yehovha.
23  Endleleni u xanise matimba ya mina,U hungute masiku ya mina.
24  Ndzi te: “Oho Xikwembu xanga,U nga ndzi teki ndza ha ri ni hafu ya masiku;Malembe ya wena ma le ka switukulwana hinkwaswo.
25  U veke masungulo ya misava khale swinene,Ni matilo i ntirho wa mavoko ya wena.
26  Ma ta lova, kambe wena u ta tshama u ri kona;Ma ta hlakala hinkwawo ku fana ni nguvu.U ta ma siva ku fana ni swiambalo, ma ta tshama nkarhi lowu wu ma ringaneke.
27  Kambe wena u tshama u ri tano, naswona malembe ya wena a ma nge heli.
28  Vana va malandza ya wena va ta tshama va ri kona;Naswona vana va wona va ta simekiwa va tiya emahlweni ka wena.”
140  Oho Yehovha, ndzi ponise eka vanhu vo biha;Onge u nga ndzi sirhelela ni le ka vanhu va swiendlo swa madzolonga,
2  Lava va kunguhateke swilo swo biha embilwini ya vona,Lava va tshamelaka ku hlasela siku hinkwaro onge hi le nyimpini.
3  Va lote ririmi ra vona ku fana ni ra nyoka;Vuxungu bya mhiri leyi nga ni timhondzo byi le hansi ka milomu ya vona. Seʹlah.
4  Oho Yehovha, ndzi hlayise emavokweni ya lowo homboloka;Onge u nga ndzi sirhelela ni le ka vanhu va swiendlo swa madzolonga,Lava kunguhateke ku ndzi gila milenge.
5  Lava titlakusaka va ndzi fihlele xirimbana;Naswona va andlale mapindza ma va rikoka etlhelo ka ndlela.Va ndzi vekele mintlhamu. Seʹlah.
6  Ndzi byele Yehovha ndzi ku: “U Xikwembu xanga.Oho Yehovha, yingisa rito ra swikombelo swa mina.”
7  Oho Yehovha, Hosi leyi Lawulaka, ntamu wa ku ponisiwa ka mina,U ungamele nhloko ya mina esikwini ra vandla leri hlomeke.
8  Oho Yehovha, u nga enerisi ku navela ka lowo homboloka.U nga seketeli rhengu rakwe, leswaku va nga tlakusiwi. Seʹlah.
9  Loko ku ri tinhloko ta lava va ndzi rhendzelaka,Onge ku karhateka ka milomu ya vona ku nga va funengeta.
10  Onge makala lama pfurhaka ma nga chuluriwa ehenhla ka vona.A va wiseriwe endzilweni, emakheleni ya mati, leswaku va nga humi.
11  Jakatsa—ri nga simekiwi ri tiya emisaveni.Munhu wa madzolonga—vubihi a byi n’wi hlote, byi n’wi hlasela hi ku phindha-phindha.
12  Ndzi swi tiva kahle leswaku Yehovha u ta humesaXirilo xa la xanisekaka, vuavanyisi bya swisiwana.
13  Hakunene lavo lulama va ta nkhensa vito ra wena;Lavo lulama va ta tshama emahlweni ka xikandza xa wena.
60  Oho Xikwembu, u hi cukumetile, u boxe exikarhi ka hina,U hlundzukile. U fanele u hi vuyisela.
2  U ninginise misava, u yi pandze yi pfuleka.Pfala mavangwa ya yona, hikuva yi tsekatsekile.
3  U endle leswaku vanhu va wena va nonon’hweriwa.U hi endle leswaku hi nwa vhinyo leyi hi rhurhumerisaka.
4  Lava va ku chavaka u va nyike xikombisoLeswaku va tsutsuma hi ku jikajika hikwalaho ka vurha. Seʹlah.
5  Leswaku lava rhandzekaka va wena va ponisiwa,Oho, ponisa hi voko ra wena ra xinene naswona u hi hlamula.
6  Xikwembu hi xoxe xi vulavule xi ri eku kwetsimeni ka xona:“Ndzi ta khana, ndzi ta avela Xikeme;Ni rivala ra le hansi ra Sukoti ndzi ta ri pima.
7  Giliyadi i ra mina na Manase i ra mina,Kasi Efrayimi i xisirhelelo xa murhangeri wa mina;Yuda i nhonga ya ndhuna ya mina.
8  Mowabu i mbita ya mina yo hlambela eka yona.Ndzi ta lahlela phaxani ra mina ehenhla ka Edomu.Ndzi ta huwelela hi ku hlula ehenhla ka Filisita.”
9  I mani la nga ta ndzi yisa emutini lowu rhendzeriweke?Kunene i mani la nga ta ndzi rhangela ku fika aEdomu?
10  Oho Xikwembu, xana a hi wena loyi u hi cukumetekeLa nga fambiki ni mavuthu ya hina tanihi Xikwembu?
11  Hi pfune emaxangwini,Tanihi leswi ku ponisiwa hi munhu wa la misaveni ku nga pfuniki nchumu.
12  Hi ta kuma ntamu lowukulu eka Xikwembu,Naswona xona xi ta kandziyela swirha swa hina.
53  Xihunguki xi vule embilwini ya xona xi ku:“Yehovha a nga kona.” Va endle hi ndlela leyionhakeke ni leyi nyenyetsaka, hi ndlela leyi nga lulamangiki;A nga kona la endlaka leswinene.
2  Loko ku ri Xikwembu, xi langute vana va vanhu xi ri etilweni,Ku vona loko a ri kona la nga ni ku twisisa, la lavaka Yehovha.
3  Hinkwavo ka vona va tlhelele endzhaku, hinkwavo va onhakile hilaha ku fanaka;A nga kona la endlaka leswinene,Ni un’we.
4  Xana a nga kona ni un’we wa lava va hanyaka hi swo biha la nga ni vutivi,Lava dyaka vanhu va mina ku fana niloko va dya xinkwa?A va n’wi vitananga hambi a ri Yehovha.
5  Kwalaho a va chava ngopfu,Endhawini leyi nga chavisiki;Kunene Xikwembu xi ta hangalasa marhambu ya lava va akaka mixaxa ku lwa na wena.Kunene mi ta va khomisa tingana, hikuva Yehovha u va bakanyile.
6  Mawaku loko ku ponisiwa lokukulu ka Israyele a ko va eSiyoni!Loko Yehovha a tlherisela vanhu vakwe lava a va ri makhumbi,Yakobe a a tsake, Israyele a a tsake.
39  Ndzi te: “Ndzi ta rindza tindlela ta minaLeswaku ndzi nga dyohi hi ririmi ra mina.Ndzi ta veka tomu eno n’wini wa mina le swaku ri ndzi rindza,Ntsena loko lowo homboloka a ha ri emahlweni ka mina.”
2  Ndzi miyele ndzi ku whii;Ndzi miyerile malunghana ni leswinene,Ndzi ku fularherile ku vaviseka ka mina.
3  Mbilu ya mina a yi hisa endzeni ka mina;Ndzilo wu hambeta wu hisa hi nkarhi wa nhlomulo wa mina.Ndzi vulavule hi ririmi ra mina:
4  “Oho Yehovha, endla leswaku ndzi tiva makumu ya mina,Ni mpimo wa masiku ya mina—leswi wu nga xiswona,Leswaku ndzi ta tiva ku koma ka vukona bya mina.
5  Waswivo! U endle masiku ya mina ma va matsongo;Ni ku leha ka vutomi bya mina a hi nchumu emahlweni ka wena.Kunene munhu un’wana ni un’wana wa la misaveni, hambiloko a yime a tiya, a hi nchumu, kambe i moya ntsena. Seʹlah.
6  Kunene munhu u fambafamba ku fana ni ndzhuti.Kunene va tibuma swa hava.Munhu u hlengeleta swilo kambe a nga n’wi tivi la nga ta swi olela.
7  Oho Yehovha, sweswi ndzi tshembe yini?Ku langutela ka mina ku le ka wena.
8  Ndzi kutsule eka ku tlula nawu ka mina hinkwako.U nga ndzi veki ndzi va ndzhukano eka xihunguki.
9  Ndzi miyerile; ndzi nga wu pfuli nomu,Hikuva wena u teke goza.
10  Susa khombo ra wena eka mina.Mina ndzi fika emakumu hikwalaho ka rivengo ra voko ra wena.
11  U tshinye munhu u n’wi lulamisa leswaku a nga dyohi,Naswona u herisa swilo swakwe leswi navelekaka ku fana ni leswi nsumba yi endlisaka swona.Kunene munhu un’wana ni un’wana wa la misaveni i moya ntsena. Seʹlah.
12  Oho Yehovha, yingisa xikhongelo xa mina,Naswona ndzi yingise loko ndzi kombela ku pfuniwa.U nga miyeli loko ndzi rila.Hikuva ndzi muluveri eka wena,Ndzi nhlapfa ku fana ni vatata wa mina hinkwavo.
13  U nga ndzi languti, leswaku ndzi ta tsakaNdzi nga si famba, kutani ndzi nga ha vi kona.”
56  Oho Xikwembu, ndzi kombe tintswalo, hikuva munhu wa nyamau ndzi kavatlurile.U lwa siku hinkwaro, u tshamela ku ndzi tshikilela.
2  Swirha swa mina swi tshamela ku ndzi kavatlula siku hinkwaro,Hikuva va tele lava lwaka na mina hi ku tikurisa.
3  Loko ku ri mina, siku ndzi nga ta khomiwa hi ku chava, ndzi ta tshemba wena.
4  Evun’weni ni Xikwembu ndzi ta dzunisa rito ra xona.Ndzi veke ntshembo wa mina eka Xikwembu; a ndzi nge chavi.Xana nyama yi nga ndzi endla yini?
5  Siku hinkwaro va tshamela ku onha timhaka ta mina;Miehleketo ya vona hinkwayo yi lwa na mina hi leswo biha.
6  Va hlasela, va titumbeta,Loko ku ri vona, va tshama va xiye magoza ya mina,Va rindze moya-xiviri wa mina.
7  Va cukumete hikwalaho ka vubihi bya vona.Wisa vanhu hi ku hlundzuka, Wena Xikwembu.
8  Wena u vike ku va ka mina mubaleki.Chela mihloti ya mina eguleni ra wena ra dzovo.Xana a yi kona ebukwini ya wena?
9  Hi nkarhi wolowo valala va mina va ta tlhela, hi siku leri ndzi nga ta vitana ha rona;Leswi ndzi swi tiva kahle, leswaku Xikwembu xi na mina.
10  Evun’weni ni Xikwembu ndzi ta dzunisa rito ra xona;Evun’weni na Yehovha ndzi ta dzunisa rito ra yena.
11  Ndzi veke ntshembo wa mina eka Xikwembu. A ndzi nge chavi nchumu.Xana munhu wa la misaveni a nga ndzi endla yini?
12  Oho Xikwembu, ehenhla ka mina ku ni switshembiso swa wena leswi hlambanyiweke.Ndzi ta nyikela marito yo tlangela eka wena.
13  Hikuva u kutsule moya-xiviri wa mina eku feni—Xana a wu yi pfunanga milenge ya mina leswaku yi nga khunguvanyeki?—Leswaku ndzi ta famba-famba emahlweni ka Xikwembu ndzi voniwa hi lava hanyaka.
134  Oho dzunisani Yehovha,N’wina malandza ya Yehovha hinkwenu,N’wina lava yimaka endlwini ya Yehovha nivusiku.
2  Tlakusani mavoko ya n’wina hi vukwetsimiMi dzunisa Yehovha.
3  Onge Yehovha a nga mi katekisa eSiyoni,Yena Muendli wa tilo ni misava.
142  Ndzi huwelele hi rito ra mina eka Yehovha, ndzi kombe la mpfuno;Ndzi kombele Yehovha hi rito ra mina leswaku a ndzi komba tintswalo.
2  Ndzi hambete ndzi phofula mhaka leyi ndzi karhataka emahlweni ka yena;Ndzi ye emahlweni ndzi n’wi byela hi maxangu ya mina,
3  Loko moya wa mina wu tsana endzeni ka mina.Kutani wena u yi tivile ndlela ya mina.Ndlela leyi ndzi fambaka ha yonaVa ndzi fihlele xirimbana.
4  Languta evokweni ra xinene u vonaLeswaku a nga kona la nga ni mhaka na mina.Vutumbelo bya mina byi nyamalarile;A nga kona la vutisisaka hi moya-xiviri wa mina.
5  Ndzi kombele mpfuno eka wena, Wena Yehovha.Ndzi te: “U vutumbelo bya mina,Xiavelo xa mina etikweni ra lava va hanyaka.”
6  Yingisa rito ra mina ra xikombelo,Hikuva ndzi endliwe xisiwana swinene.Ndzi kutsule eka vaxanisi va mina,Hikuva va ni matimba ku ndzi tlula.
7  Humesa moya-xiviri wa mina ekhotsweni ra munyamaLeswaku wu dzunisa vito ra wena.Lavo lulama a va ndzi rhendzele,Hikuva u tirhisana na mina hi ndlela leyi faneleke.
133  Waswivo! Mawaku ndlela leyi swi nga swinene ha yona ni ku tsakisa ha yonaLoko vamakwavo va tshama swin’we hi vun’we!
2  Swi fana ni mafurha lamanene enhlokweni,Lama xiririkaka emalepfini,Malepfu ya Aroni,Lama xiririkaka ku ya fika ekholorweni ya tinguvu takwe.
3  Swi fana ni mberha ya HerimoniLeyi welaka ehenhla ka tintshava ta Siyoni.Hikuva Yehovha u lerise leswaku nkateko wu va kwalaho,Ni vutomi hilaha ku nga riki na makumu.
119  Va tsaka lava pfuma-laka xihoxo endleleni ya vona,Lava fambaka enawini wa Yehovha.
2  Va tsaka lava hlayisaka switsundzuxo swakwe;Va hambeta va n’wi lavisisa hi mbilu hinkwayo.
3  Kunene a va hanyanga hi leswi nga lulamangiki.Va fambe etindleleni takwe.
4  Wena u humese swileriso swa wena hi ndlela ya ku lerisaLeswaku swi hlayisiwa hi vukheta.
5  Mawaku loko tindlela ta mina a ti lo simekiwa hilaha ku tiyekeLeswaku ndzi hlayisa swileriso swa wena!
6  Loko swi ri tano a ndzi nge khomiwi hi tingana,Loko ndzi languta swileriso swa wena hinkwaswo.
7  Ndzi ta ku dzunisa hi ku lulama ka mbilu,Loko ndzi dyondza swiboho swa wena swo lulama swa vuavanyisi.
8  Ndzi hambeta ndzi hlayisa swileriso swa wena.U nga ndzi siyi hi ku helela.
9  Xana jaha ri nga yi tengisisa ku yini ndlela ya rona?Hi ku tshama ri rindzile hi ku landza rito ra wena.
10  Ndzi ku lavisisile hi mbilu ya mina hinkwayo.U nga ndzi pepetsekisi ndzi siya swileriso swa wena.
11  Rito ra wena ndzi ri teke ri ri ra ntikelo embilwini ya mina,Leswaku ndzi nga ku dyoheli.
12  Wa dzuneka, Wena Yehovha.Ndzi dyondzise swileriso swa wena.
13  Hi nomu wa mina ndzi swi vurileSwiboho hinkwaswo swa vuavanyisi swa nomu wa wena.
14  Ndzi khanile hi ndlela ya switsundzuxo swa wena,Ku fana ni le ka swilo hinkwaswo leswi nga swa nkoka.
15  Ndzi ta anakanyisisa hi swileriso swa wena,Naswona ndzi ta languta tindlela ta wena.
16  Ndzi ta rhandza milawu ya wena.A ndzi nge ri rivali rito ra wena.
17  Endla hi ndlela leyi faneleke eka nandza wa wena, leswaku ndzi ta hanyaNileswaku ndzi ta hlayisa rito ra wena.
18  Pfalula mahlo ya mina, leswaku ndzi ta vonaSwilo leswi hlamarisaka leswi humaka enawini wa wena.
19  Mina ndzo va muluveri etikweni.U nga ndzi tumbeteli swileriso swa wena.
20  Moya-xiviri wa mina wa pfotlosiwa hi ku navelaSwiboho swa wena swa vuavanyisi nkarhi hinkwawo.
21  U va tshinyile lava tikukumuxaka, lava rhukaniweke,Lava hambukaka eswilerisweni swa wena.
22  Susa ndzhukano ni ku hlekula eka mina,Hikuva ndzi hlayise switsundzuxo swa wena.
23  Hambi ku ri tihosana ti tshamile; ti kanerile ku lwa na mina.Loko ku ri nandza wa wena, u anakanyisisa hi swileriso swa wena.
24  Nakambe, switsundzuxo swa wena ndza swi rhandza,Tanihi vanhu lava ndzi tsundzuxaka.
25  Moya-xiviri wa mina a wu namarhele ntshuri wunene.Ndzi londzovote ndzi hanya hi ku ya hi rito ra wena.
26  Ndzi vule tindlela ta wena, leswaku u ta ndzi hlamula.Ndzi dyondzise swileriso swa wena.
27  Ndzi endle ndzi twisisa ndlela ya swileriso swa wena,Leswaku ndzi ta anakanyisisa hi mintirho ya wena yo hlamarisa.
28  Moya-xiviri wa mina wu ni nkelunkelu hikwalaho ka gome.Ndzi pfuxe hi ku ya hi rito ra wena.
29  Susa ndlela ya mavunwa eka mina,U ndzi komba tintswalo hi nawu wa wena.
30  Ndzi hlawule ndlela ya ku tshembeka.Swiboho swa wena swa vuavanyisi ndzi swi vone swi fanela.
31  Ndzi namarhele switsundzuxo swa wena.Oho Yehovha, u nga ndzi khomisi tingana.
32  Ndzi ta tsutsuma endleleni ya swileriso swa wena,Hikuva u endla leswaku mbilu ya mina yi va ni ndhawu.
33  Oho Yehovha, ndzi letele hi ndlela ya swileriso swa wena,Leswaku ndzi ta swi hlayisa ku fika emakumu.
34  Ndzi endle ndzi twisisa, leswaku ndzi ta hlayisa nawu wa wenaLeswaku ndzi ta wu hlayisa hi mbilu ya mina hinkwayo.
35  Ndzi endle ndzi famba endleleni ya swileriso swa wena,Hikuva ndzi yi tsakerile.
36  Voyamisela mbilu ya mina eswitsundzuxweni swa wena,Hayi empindzulweni.
37  Endla leswaku mahlo ya mina ma hundza ma nga swi voni swilo leswi nga pfuniki nchumu;Ndzi londzovote ndzi hanya endleleni ya wena.
38  Endla leswi u swi vuleke eka nandza wa wenaLeswi endlaka leswaku u chaviwa.
39  Endla leswaku ndzhukano wa mina wu hundza, lowu a ndzi wu chava,Hikuva swiboho swa wena swa vuavanyisi i swinene.
40  Waswivo! Ndzi navele swileriso swa wena.Ndzi londzovote ndzi hanya eku lulameni ka wena.
41  Onge musa wa wena wa rirhandzu wu nga ta eka mina, Wena Yehovha,Ku ponisa ka wena hi ku ya hi rito ra wena,
42  Leswaku ndzi ta n’wi hlamula hi rito loyi a ndzi rhukanaka,Hikuva ndzi tshembele eritweni ra wena.
43  U nga ri susi hi ku helela rito ra ntiyiso enon’wini wa mina,Hikuva ndzi rindzele xiboho xa wena xa vuavanyisi.
44  Ndzi ta hlayisa nawu wa wena nkarhi hinkwawo,Hilaha ku nga riki na makumu, hi masiku.
45  Ndzi ta famba-famba endhawini leyi pfulekeke,Hikuva ndzi lavisise ni swileriso swa wena.
46  Ndzi ta tlhela ndzi vulavula hi switsundzuxo swa wena emahlweni ka tihosi,A ndzi nge khomiwi hi tingana.
47  Ndzi ta tsakela swileriso swa wenaLeswi ndzi swi rhandzeke.
48  Ndzi ta tlakusela swandla swa mina eswilerisweni swa wena leswi ndzi swi rhandzeke,Naswona ndzi ta anakanyisisa hi swileriso swa wena.
49  Tsundzuka rito leri u ri vuleke eka nandza wa wena,Leri u ndzi rindziseke ha rona.
50  Lowu i nchavelelo wa mina eku xanisekeni ka mina,Hikuva rito ra wena ri ndzi londzovote ndzi hanya.
51  Lava tikukumuxaka va ndzi hlekule ngopfu.A ndzi hambukanga enawini wa wena.
52  Oho Yehovha, ndzi swi tsundzukile swiboho swa wena swa vuavanyisi hilaha ku nga riki na makumu,Naswona ndzi tikumela nchavelelo.
53  Ndzi karihe ngopfu hikwalaho ka lavo homboloka,Lava tshikaka nawu wa wena.
54  Swileriso swa wena swi ve miloti eka minaEndlwini ya vuluveri bya mina.
55  Oho Yehovha, ndzi tsundzuke vito ra wena nivusiku,Leswaku ndzi ta hlayisa nawu wa wena.
56  Ni leswi swi ve swa mina,Hikuva ndzi hlayise swileriso swa wena.
57  Yehovha i xiavelo xa mina;Ndzi tshembise ku hlayisa marito ya wena.
58  Ndzi ku tsakisile hi mbilu ya mina hinkwayo.Ndzi kombe tintswalo hi ku ya hi rito ra wena.
59  Ndzi ti xiyile tindlela ta mina,Leswaku ndzi ta tlherisela milenge ya mina eswitsundzuxweni swa wena.
60  Ndzi hatlisile, a ndzi hlwelangaKu hlayisa swileriso swa wena.
61  Mapindza ya lavo homboloka ma ndzi rhendzerile.Nawu wa wena a ndzi wu rivalanga.
62  Ndza pfuka exikarhi ka vusiku leswaku ndzi ku nkhensaHikwalaho ka swiboho swa wena swo lulama swa vuavanyisi.
63  Ndzi munghana wa vanhu hinkwavo lava ku chavaka,Ni wa lava va hlayisaka swileriso swa wena.
64  Oho Yehovha, musa wa wena wa rirhandzu wu tate misava.Ndzi dyondzise swileriso swa wena.
65  Hakunene u tirhisane kahle ni nandza wa wena,Oho Yehovha, hi ku ya hi rito ra wena.
66  Ndzi dyondzise vunene, ku twisisa ni vutivi,Hikuva ndzi kombise ripfumelo eswilerisweni swa wena.
67  Loko ndzi nga si xaniseka a ndzi dyoha hi xihoxo,Kambe sweswi ndzi hlayise rito ra wena.
68  U lonene naswona u endla leswinene.Ndzi dyondzise swileriso swa wena.
69  Lava tikukumuxaka va ndzi tote mavunwa.Loko ku ri mina, ndzi ta hlayisa swileriso swa wena hi mbilu ya mina hinkwayo.
70  Mbilu ya vona yi tlanyarile ku fana ni mafurha.Loko ku ri mina, ndzi rhandze nawu wa wena.
71  I swinene eka mina leswi ndzi xanisiweke,Leswaku ndzi ta dyondza swileriso swa wena.
72  Nawu wa nomu wa wena i wunene eka mina,Ku tlula swiphemu swa magidi swa nsuku ni silivhere.
73  Mavoko ya wena ma ndzi endlile, ma ndzi simeke ndzi tiya.Ndzi endle ndzi twisisa, leswaku ndzi ta dyondza swileriso swa wena.
74  Lava va ku chavaka hi lava va ndzi vonaka kutani va tsaka,Hikuva ndzi rindze rito ra wena.
75  Oho Yehovha, ndzi swi tiva kahle leswaku swiboho swa wena swa vuavanyisi swi lulamileNileswaku u ndzi xanise hi vutshembeki.
76  Ndzi kombela leswaku musa wa wena wa rirhandzu wu ndzi chavelela,Hi ku ya hi rito ra wena eka nandza wa wena.
77  Tintswalo ta wena a ti te eka mina, leswaku ndzi ta hambeta ndzi hanya;Hikuva ndzi rhandza nawu wa wena.
78  Lava tikukumuxaka a va khomiwe hi tingana, hikuva va ndzi hambukisile ku nga ri na xivangelo.Loko ku ri mina, ndzi anakanyisisa hi swileriso swa wena.
79  Lava va ku chavaka a va tlhelele eka mina,Lava va tivaka ni switsundzuxo swa wena.
80  Mbilu ya mina a yi pfumale xihoxo eswilerisweni swa wena,Leswaku ndzi nga khomiwi hi tingana.
81  Moya-xiviri wa mina wu navela ku ponisa ka wena;Hikuva ndzi rindzele rito ra wena.
82  Mahlo ya mina ma navela rito ra wena,Loko ndzi ku: “Xana u ta ndzi chavelela rini?”
83  Hikuva ndzi fana ni gula ra dzovo emusini.A ndzi swi rivalanga swileriso swa wena.
84  Xana masiku ya nandza wa wena i mangani?Xana u ta va avanyisa rini lava va ndzi xanisaka?
85  Lava va tikukumuxaka va cele mincele leswaku va ndzi phasa,Lava va nga fambiki hi nawu wa wena.
86  Swileriso swa wena hinkwaswo swa tshembeka.Va ndzi xanisile ku nga ri na xivangelo. Oho, ndzi pfune.
87  Hi nkarhinyana a va ta va va ndzi lovisile emisaveni;Kambe mina a ndzi swi tshikanga swileriso swa wena.
88  Ndzi londzovote ndzi hanya hi ku ya hi musa wa wena wa rirhandzu,Leswaku ndzi ta hlayisa xitsundzuxo xa nomu wa wena.
89  Oho Yehovha, hilaha ku nga riki na makumu,Rito ra wena ri tshama ematilweni.
90  Wena wa tshembeka eka xitukulwana xin’wana ku ya eka xitukulwana xin’wana.Misava u yi simeke yi tiya, leswaku yi tshama hi masiku.
91  Swi yime ku fikela namuntlha hi ku ya hi swiboho swa wena swa vuavanyisi,Hikuva hinkwaswo i malandza ya wena.
92  Loko nawu wa wena a ku nga ri nchumu lowu ndzi wu rhandzaka,Kutani a ndzi ta va ndzi lovile eku xanisekeni ka mina.
93  A ndzi nge swi rivali swileriso swa wena hilaha ku nga riki na makumu,U ndzi londzovote ndzi hanya hikwalaho ka swona.
94  Ndzi wa wena. Ndzi ponise,Hikuva ndzi lavisise swileriso swa wena.
95  Hikuva lavo homboloka va ndzi rindzile, leswaku va ndzi lovisa.Ndzi tshama ndzi rhiye ndleve ku yingisa switsundzuxo swa wena.
96  Ndzi vone makumu ya ku hetiseka hinkwako.Xileriso xa wena xi aname ngopfu.
97  Ndzi wu rhandza swinene nawu wa wena!Ndzi anakanya ha wona siku hinkwaro.
98  Xileriso xa wena xi ndzi endla ndzi tlhariha ku tlula valala va mina,Hikuva i xa mina hilaha ku nga riki na makumu.
99  Ndzi kume ku twisisa lokukulu ku tlula vadyondzisi va mina hinkwavo,Hikuva ndzi anakanyisisa hi switsundzuxo swa wena.
100  Ndzi tikhoma hi ku twisisa lokukulu ku tlula vakulukumba,Hikuva ndzi hlayise swileriso swa wena.
101  Milenge ya mina ndzi yi siverile leswaku yi nga yi endleleni yin’wana ni yin’wana yo biha,Hi xikongomelo xa leswaku ndzi hlayisa rito ra wena.
102  A ndzi hambukanga eswibohweni swa wena swa vuavanyisi,Hikuva wena u ndzi leterile.
103  Marito ya wena a ma nandziha swinene emalakeni ya mina,Ku tlula vulombe enon’wini wa mina!
104  Ndzi tikhoma hi ku twisisa hikwalaho ka swileriso swa wena.Hi yona mhaka leyi ndzi vengeke ndlela yin’wana ni yin’wana ya vunwa.
105  Rito ra wena i rivoni enengeni wa mina,Ni ku vonakala endleleni ya mina.
106  Ndzi hlambanyile hi rito, ndzi ta ri hetisisa,Leswaku ndzi hlayisa swiboho swa wena swo lulama swa vuavanyisi.
107  Ndzi xanisiwe ngopfu swinene.Oho Yehovha, ndzi londzovote ndzi hanya hi ku ya hi rito ra wena.
108  Ndzi kombela u tsakela magandzelo ya ku tirhandzela ya nomu wa mina, Wena Yehovha,Naswona u ndzi dyondzisa swiboho swa wena swa vuavanyisi.
109  Moya-xiviri wa mina wu le xandleni xa mina nkarhi hinkwawo;Kambe nawu wa wena a ndzi wu rivalanga.
110  Lavo homboloka va ndzi vekele xirimbana,Kambe a ndzi hambukanga eswilerisweni swa wena.
111  Ndzi teke switsundzuxo swa wena swi ri ndzhaka ya mina  hilaha ku nga riki na makumu,Hikuva swi endla mbilu ya mina yi khana.
112  Ndzi voyamise mbilu ya mina leswaku yi endla swileriso swa wenaHilaha ku nga heriki, ku ya emakumu.
113  Ndzi va vengile lava mbilu leyi nga hetisekangiki,Kambe ndzi rhandze nawu wa wena.
114  U ndhawu ya mina ya ku tumbela eka yona ni xitlhangu xa mina.Hikuva ndzi rindzele rito ra wena.
115  Sukani eka mina, n’wina vaendli va leswo biha,Leswaku ndzi ta hlayisa swileriso swa Xikwembu xanga.
116  Ndzi seketele hi ku ya hi rito ra wena, leswaku ndzi ta hambeta ndzi hanya,U nga ndzi khomisi tingana hikwalaho ka ntshembo wa mina.
117  Ndzi seketele, leswaku ndzi ta ponisiwa,Naswona ndzi ta honolela swileriso swa wena nkarhi hinkwawo.
118  U va cukumetele ekule hinkwavo lava hambukaka eswilerisweni swa wena;Hikuva vukanganyisi bya vona i mavunwa.
119  Hinkwavo lavo homboloka va misava u va herise ku fana ni ripambe.Hikokwalaho ndzi rhandze switsundzuxo swa wena.
120  Nyama ya mina yi rhurhumerile hikwalaho ka ku ku chava;Naswona ndzi ve ni rhumbu hikwalaho ka swiboho swa wena swa vuavanyisi.
121  Ndzi humese vuavanyisi ni ku lulama.Oho, u nga ndzi siyi eka lava va ndzi dyelelaka!
122  Vana xitiyisekiso eka nandza wa wena malunghana ni leswinene.Onge ndzi nga ka ndzi nga dyeleriwi hi lava va tikukumuxaka.
123  Mahlo ya mina ma navela ku ponisa ka wenaNi rito ra wena ro lulama.
124  Endla eka nandza wa wena hi ku ya hi musa wa wena wa rirhandzu,Naswona ndzi dyondzise swileriso swa wena.
125  Ndzi nandza wa wena. Ndzi endle ndzi twisisa,Leswaku ndzi ta tiva switsundzuxo swa wena.
126  I nkarhi wa leswaku Yehovha a teka goza.Va tlule nawu wa wena.
127  Hi yona mhaka leyi ndzi rhandzeke swileriso swa wenaKu tlula nsuku, hambi ku ri nsuku lowu tengisiweke.
128  Hi yona mhaka leyi ndzi languteke swileriso hinkwaswo malunghana ni swilo hinkwaswo swi ri leswi lulameke;Ndzi yi vengile ndlela yin’wana ni yin’wana ya vunwa.
129  Switsundzuxo swa wena swa hlamarisa.Hi yona mhaka leyi moya-xiviri wa mina wu swi hlayiseke.
130  Ku paluxeka ka marito ya wena ku humesa ku vonakala,Ku endla lava nga riki na ntokoto leswaku va twisisa.
131  Ndzi wu ahlamisile swinene nomu wa mina, leswaku ndzi hefemulela ehenhla,Hikuva ndzi navele swileriso swa wena.
132  Hundzulukela eka mina u ndzi komba tintswalo,Hi ku ya hi xiboho xa wena xa vuavanyisi eka lava va rhandzaka vito ra wena.
133  Simeka milenge ya mina yi tiya eritweni ra wena,Naswona ku nga vi na nchumu wo biha lowu ndzi lawulaka.
134  Ndzi kutsule eka mudyeleri wihi ni wihi wa vanhu,Ndzi ta hlayisa swileriso swa wena.
135  Voningisa xikandza xa wena ehenhla ka nandza wa wena,Ndzi dyondzise swileriso swa wena.
136  Swinambyana swa mati swi rhelele ematihlweni ya minaHikwalaho ka leswi va nga wu hlayisangiki nawu wa wena.
137  U lulamile, Wena Yehovha,Ni swiboho swa wena swa vuavanyisi swi lulamile.
138  U vule switsundzuxo swa wena hi ku lulamaNi hi ku tshembeka lokukulu.
139  Ku hiseka ka mina ku ndzi herisile,Hikuva swirha swa mina swi rivale marito ya mina.
140  Rito ra wena ri tengisiwile swinene,Naswona nandza wa wena wa ri rhandza.
141  Mina a ndzi nyawuli naswona ndzi solekile.A ndzi swi rivalanga swileriso swa wena.
142  Ku lulama ka wena i ku lulama loku nga riki na makumu,Ni nawu wa wena i ntiyiso.
143  Maxangu ni ku nonon’hweriwa swi ndzi kumile.A ndzi rhandza swileriso swa wena.
144  Ku lulama ka switsundzuxo swa wena i ka hilaha ku nga riki na makumu.Ndzi endle ndzi twisisa, leswaku ndzi ta hambeta ndzi hanya.
145  Ndzi vitanile hi mbilu hinkwayo. Ndzi hlamule, Wena Yehovha.Ndzi ta hlayisa swileriso swa wena.
146  Ndzi vitane wena. Oho ndzi ponise!Ndzi ta hlayisa switsundzuxo swa wena.
147  Ndzi pfuke nimpundzu swinene hi ku vonakala ka nimixo, leswaku ndzi kombela ku pfuniwa.Hikuva ndzi rindzele marito ya wena.
148  Mahlo ya mina a ma ri emahlweni ka ku rindza ka nivusiku,Leswaku ndzi anakanyisisa hi rito ra wena.
149  Twana rito ra mina hi ku ya hi musa wa wena wa rirhandzu.Oho Yehovha, ndzi londzovote ndzi hanya hi ku ya hi xiboho xa wena xa vuavanyisi.
150  Lava va hlongorisaka ku tikhoma ko biha va tshinele;Va ye ekule swinene ni nawu wa wena.
151  U le kusuhi, Wena Yehovha,Naswona swileriso swa wena hinkwaswo i ntiyiso.
152  Switsundzuxo swa wena swin’wana ndzi swi tive khale swinene,Hikuva u swi simeke swi va swa hilaha ku nga riki na makumu.
153  Vona ku xaniseka ka mina, u ndzi ponisa;Hikuva a ndzi wu rivalanga nawu wa wena.
154  Kambisisa nandzu wa mina, u ndzi ponisa;Ndzi londzovote ndzi hanya hi ku pfumelelana ni rito ra wena.
155  Ku ponisiwa ku le kule swinene ni lavo homboloka,Hikuva a va swi lavisisanga swileriso swa wena.
156  Tintswalo ta wena ti tele, Wena Yehovha.Ndzi londzovote ndzi hanya, hi ku ya hi swiboho swa wena swa vuavanyisi.
157  Vaxanisi va mina ni swirha swa mina va tele.A ndzi hambukanga eswitsundzuxweni swa wena.
158  Ndzi vone lava xengaka eswiendlweni swa vona,Ndza va nyenya, hikuva a va ri hlayisanga rito ra wena.
159  Vona leswaku ndzi swi rhandzile swileriso swa wena.Oho Yehovha, ndzi londzovote ndzi hanya hi ku ya hi musa wa wena wa rirhandzu.
160  Mongo wa rito ra wena i ntiyiso,Naswona xiboho xa wena xin’wana ni xin’wana xa vuavanyisi i xa hilaha ku nga riki na makumu.
161  Tihosana ti ndzi xanisile ku nga ri na xivangelo,Kambe mbilu ya mina a yi chava marito ya wena.
162  Ndza khana hi rito ra wenaHilaha munhu a endlaka hakona loko a phanga swo tala.
163  Ndzi venge mavunwa, ndzi hambeta ndzi ma nyenya.Ndzi rhandze nawu wa wena.
164  Ndzi ku dzunise ka nkombo hi sikuHikwalaho ka swiboho swa wena swo lulama swa vuavanyisi.
165  Ku rhula lokukulu i ka lava va rhandzaka nawu wa wena,A ku na xikhunguvanyiso eka vona.
166  Ndzi langutele ku ponisa ka wena, Wena Yehovha,Naswona ndzi swi endlile swileriso swa wena.
167  Moya-xiviri wa mina wu hlayise switsundzuxo swa wena,Naswona ndzi swi rhandza swinene.
168  Ndzi hlayise swileriso swa wena ni switsundzuxo swa wena,Hikuva tindlela ta mina hinkwato ti le mahlweni ka wena.
169  Onge rito ra mina ra xikombelo ri nga fika emahlweni ka wena, Wena Yehovha.Ndzi endle ndzi twisisa, hi ku ya hi rito ra wena.
170  Onge xikombelo xa mina xa tintswalo xi nga nghena emahlweni ka wena.Ndzi kutsule hi ku ya hi rito ra wena.
171  Onge milomu ya mina yi nga vula ku dzunisa,Hikuva u ndzi dyondzisa swileriso swa wena.
172  Onge ririmi ra mina ri nga yimbelela rito ra wena,Hikuva swileriso swa wena hinkwaswo swi lulamile.
173  Onge voko ra wena ri nga tirha ku ndzi pfuna,Hikuva ndzi hlawule swileriso swa wena.
174  Ndzi navele ku ponisa ka wena, Wena Yehovha,Naswona nawu wa wena ndza wu rhandza.
175  Onge moya-xiviri wa mina wu nga hambeta wu hanya ni ku kudzunisa,Onge swiboho swa wena swa vuavanyisi swi nga ndzi pfuna.
176  Ndzi tsendzeleke kukota nyimpfu leyi lahlekeke. Oho, lava nandza wa wena,Hikuva a ndzi swi rivalanga swileriso swa wena.
141  Oho Yehovha, ndzi ku vitanile.Anghwetla u ta eka mina.Yingisa rito ra mina loko ndzi ku vitana.
2  Onge xikhongelo xa mina xi nga lunghiseleriwa xi va murhi wa risuna emahlweni ka wena,Ku tlakuka ka swandla swa mina ku fana ni gandzelo ra mavele ra nimadyambu.
3  Oho Yehovha, veka murindzi enon’wini wa mina;Veka murindzi ehenhla ka nyangwa ya milomu ya mina.
4  U nga voyamiseli mbilu ya mina eka swo biha,Leswaku ndzi ta endla swiendlo swo biha swinene hi vuhombolokiNi vanhu lava hanyaka hi swo biha,Leswaku ndzi nga dyi switshongo swa vona.
5  Loko lowo lulama a ndzi ba, ku ta va musa wa rirhandzu;Loko a ndzi tshinya, ku ta va mafurha ehenhla ka nhloko,Lawa nhloko yi nga ta ka yi nga ma ali.Hikuva ka ha ta va ni xikhongelo xa mina hi nkarhi wa makhombo ya vona.
6  Vaavanyisi va vona va tlatlalatiwe ehansi, etlhelo ka ribye,Kambe va ma twile marito ya mina, leswaku ma sasekile.
7  Ku fana niloko munhu a pfula ni ku pandza misava,Marhambu ya hina ma hangalasiwe enon’wini wa Sheol.
8  Hambiswiritano, mahlo ya mina ma le ka wena, Wena Yehovha, Hosi leyi Lawulaka.Ndzi tumbele eka wena.U nga wu chululi moya-xiviri wa mina.
9  Ndzi hlayise emenweni ya xirimbana lexi va ndzi vekeleke xonaNi le mintlhan’wini ya lava va hanyaka hi swo biha.
10  Lowo homboloka u ta wela hi ku helela etinkokeni ta vona,Kasi loko ku ri mina, ndzi ta hundza.
95  Tanani hi huwelela hi ku tsaka eka Yehovha!A hi huweleleni hi ku hlula eka Ribye ra hina ra ku ponisa.
2  A hi yeni emahlweni ka yena hi ku nkhensa;A hi n’wi yimbeleleleni miloti hi ku hlula.
3  Hikuva Yehovha i Xikwembu lexikuluHosi leyikulu ehenhla ka swikwembu leswin’wana hinkwaswo,
4  Evokweni rakwe ku ni ku enta lokukulu ka misavaNaswona tinhlohlorhi ta tintshava i ta yena;
5  Loyi lwandle leri a ri endleke ri nga ra yenaLoyi mavoko yakwe ma vumbeke misava leyi omeke.
6  Tanani, a hi gandzeleni, hi nkhinsama;A hi nkhinsameni emahlweni ka Yehovha Muendli wa hina.
7  Hikuva i Xikwembu xa hina, naswona hina hi vanhu va madyelo ya yena ni tinyimpfu ta voko rakwe.Namuntlha loko mi yingisa rito rakwe,
8  Mi nga nonon’hwisi mbilu ya n’wina ku fana ni le Meriba,Ku fana ni le masikwini ya Massa emananga,
9  Loko vatata wa n’wina va ndzi ringa;Va ndzi kamberile, va tlhele va vona ntirho wa mina.
10  Ndzi nyenye xitukulwana xexo ku ringana malembe ya 40,Kutani ndzi ku:“I vanhu lava hambukeke embilwini,Naswona vona a va ti tivanga tindlela ta mina”;
11  Ndzi hlambanyile ndzi hlundzukile malunghana na vona ndzi ku:“A va nge ngheni endhawini ya mina yo wisela eka yona.”
139  Oho Yehovha, u ndzi lavisisile, naswo na wa ndzi tiva.
2  Wena u tiva ku tshama ka mina ni ku yima ka mina.U ehleketisise hi miehleketo ya mina u ri ekule.
3  U pime riendzo ra mina ni ku dzumba ka mina,U tiva ni tindlela ta mina hinkwato.
4  Hikuva a ri kona rito eririmini ra mina,Kambe waswivo, Wena Yehovha, ana se u swi tiva hinkwaswo.
5  U ndzi sivelerile endzhaku ni le mahlweni;Naswona u veke voko ra wena ehenhla ka mina.
6  Vutivi byo tano bya ndzi hlamarisa swinene.Byi le henhla swinene lerova a ndzi nge byi fikeleli.
7  Xana ndzi nga ya kwihi ndzi balekela moya wa wena,Naswona ndzi nga ya kwihi ndzi balekela xikandza xa wena?
8  Loko ndzo tlhandlukela etilweni, u ta va u ri kona;Loko ndzo andlala sangu ra mina eSheol, waswivo, u ta va u ri kona.
9  Loko ndzo teka timpapa ta vurhonga,Leswaku ndzi ta tshama elwandle leri nga ekule ngopfu,
10  Ni kwalaho voko ra wena ri ta ndzi kongomisaNaswona voko ra wena ra xinene ri ta ndzi khoma.
11  Naswona loko ndzo vula ndzi ku: “Hakunene munyama wu ta ndzi wela!”Kutani vusiku byi ta ndzi rhendzela byi ri ku vonakala.
12  Hambi ku ri munyama a wu nge vi munyama lowukulu eka wena,Kambe vusiku byi ta voninga ku fana ni ku vonakala ka nhlikanhi;Munyama na wona wu nga va ku vonakala ntsena.
13  Hikuva wena u humese tinso ta mina;U tshame u ndzi ungamerile ekhwirini ra manana.
14  Ndzi ta ku dzunisa hikuva ndzi endliwe hi ndlela yo hlamarisa, leyi chavisekaka.Mintirho ya wena ya hlamarisa,Hilaha moya-xiviri wa mina wu swi lemukaka kahle hakona.
15  Marhambu ya mina a ma nga fihlekanga eka wenaLoko ndzi endliwa exihundleni,Loko ndzi lukiwa eswiphen’wini swa le hansi swa misava.
16  Mahlo ya wena ma vone ni xitumbulukwa xa mina,Naswona swiphemu swa xona hinkwaswo swi tsariwe ebukwini ya wena,Malunghana ni masiku lawa swi vumbiweke ha wonaKu nga si va ni xin’we xa swona.
17  Hikwalaho, miehleketo ya wena i ya risima swinene eka mina!Oho Xikwembu, hinkwaswo ka swona swi tele swinene!
18  Loko a ndzo sungula ku swi hlaya, a swi ta tala ku tlula ni swiribyana swa sava.Ndzi xalamukile, kambe ndza ha ri na wena.
19  Loko Wena Xikwembu, wo dlaya lowo homboloka!Kutani ni vanhu lava nga ni nandzu wa ngati, kunene va ta suka eka wena,
20  Lava vulaka swilo malunghana na wena hi ku landza mianakanyo ya vona;Va teke vito ra wena hi ndlela leyi nga pfuniki nchumu—swirha swa wena.
21  Xana a ndzi va vengi lava ku vengaka swinene, Wena Yehovha,Naswona, xana a ndzi va nyenyi lava ku pfukelaka?
22  Ndzi va venga hi rivengo lerikulu.Va ve valala va mina va xiviri.
23  Ndzi lavisise, Wena Xikwembu, u tiva mbilu ya mina.Ndzi kambele, u tiva miehleketo ya mina leyi karhataka,
24  U vona loko ku ri ni ndlela leyi nga riki yinene eka mina,U ndzi kongomisa endleleni hilaha ku nga riki na makumu.
19  Matilo ma twarisa ku va ngama ka Xikwembu;Ni xibakabaka xi vula ntirho wa mavoko ya xona.
2  Siku rin’wana ni rin’wana ra vulavula,Vusiku byin’wana ni byin’wana byi kombisa vutivi.
3  A ma vulavuli naswona a ma na marito;Ku hava rito leri twakalaka leri humaka eka wona.
4  Ngoti ya wona ya ku pima yi humele emisaveni hinkwayo,Marito ya wona ma fike ni le makumu ka tiko leri noneke.Xi veke ntsonga wa dyambu eka wona,
5  Ri fana ni muteki loko a huma ekamareni rakwe ra vukati;Ri khana ku fana ni leswi munhu wa matimba a khanisaka xiswona loko a tsutsuma endleleni.
6  Ri huma emakumu man’wana ya matilo,Ri rhendzeleka ri ya fika emakumu man’wana;A ku na nchumu lowu tumbeleleke ku hisa ka rona.
7  Nawu wa Yehovha wu hetisekile, wu vuyisa moyaxiviri.Xitsundzuxo xa Yehovha xa tshembeka, xi tlharihisa la nga riki na ntokoto.
8  Swileriso leswi humaka eka Yehovha swi lulamile, swi tsakisa mbilu;Xileriso xa Yehovha xi basile, xi hatimisa mahlo.
9  Ku chava Yehovha ku tengile, ku yima hi masiku.Swiboho swa vuavanyisi swa Yehovha i ntiyiso; swi lulame hi ku helela.
10  Swi fanele swi naveriwa ngopfu ku tlula nsuku, ina, ku tlula nsuku lowu tengisiweke swinene;Swi tsokombela ku tlula vulombe ni vulombe lebyi tshonaka eswihlengeni.
11  Swi lemukise ni nandza wa wena;Ku swi hlayisa swi ni hakelo leyikulu.
12  Swihoxo—i mani la nga swi xiyaka?Ndzi vule la nga riki na nandzu eka swidyoho leswi tumbeleke.
13  Nakambe, hlayisa nandza wa wena eswiendlweni swa ku tikukumuxa;U nga swi pfumeleli leswaku swi ndzi fuma.Hi ndlela yoleyo ndzi ta hetiseka,Naswona ndzi ta tshama ndzi nga ri na nandzu wa ku tlula nawu swinene.
14  Marito ya nomu wa mina ni ku anakanyisisa ka mbilu ya minaA ku tsakise emahlweni ka wena, Wena Yehovha Ribye ra mina ni Mukutsuri wa mina.
24  Misava ni leswi teleke eka yona i swa Yehovha,Tiko leri noneke ni lava tshamaka eka rona.
2  Hikuva u yi veke yi tiya ehenhla ka malwandle,Naswona u yi hlayisa yi simekiwe yi tiya ehenhla ka milambu.
3  I mani la nga tlhandlukelaka entshaveni ya Yehovha,I mani la nga yimaka endhawini yakwe yo kwetsima?
4  I munhu un’wana ni un’wana la nga riki na nandzu emavokweni yakwe naswona a baseke embilwini,La nga rhwalangiki moyaxiviri wa Mina a wu yisa eka leswi nga pfuniki nchumu,Hambi ku ri ku hlambanya hi vuxisi.
5  U ta famba ni nkateko lowu humaka eka YehovhaNi ku lulama loku humaka eka Xikwembu xakwe xa ku ponisa.
6  Lexi i xitukulwana xa lava va n’wi lavaka,Xa lava va lavisisaka xikandza xa wena, Wena [Xikwembu xa] Yakobe. Seʹlah.
7  “Tlakusani tinhloko, N’wina tinyangwa,Yimani, N’wina tinyangwa leti tshamaka hilaha ku nga riki na makumu,Leswaku Hosi leyi vangamaka yi ta nghena!”
8  “Kutani, i mani Hosi leyi yi vangamaka?”“I Yehovha la nga ni ntamu ni matimba,Yehovha la nga ni matimba enyimpini.”
9  “Tlakusani tinhloko, N’wina tinyangwa;Ina, ti tlakuseni, N’wina tinyangwa leti tshamaka hilaha ku nga riki na makumu,Leswaku Hosi leyi vangamaka yi ta nghena!”
10  “Kutani, i mani Hosi leyi yi vangamaka?”“Yehovha wa mavuthu—i Hosi leyi vangamaka.” Seʹlah.
58  Xana eku miyeleni kan’wina mi nga vulavula hi ku lulama hakunene?Xana mi nga avanyisa hi vululami, N’wina vana va vanhu?
2  Ematshan’weni ya sweswo, embilwini ya n’wina mi hanya hi leswi nga lulamangiki hi mpimo lowukulu emisaveni,Naswona mi pfula gondzo ra madzolonga ya mavoko ya n’wina!
3  Lavo homboloka va onhake va ha ri embelekweni;Va tsendzelekile ku sukela ekhwirini ku ya emahlweni;Va vulavula mavunwa.
4  Vuxungu bya vona byi fana ni vuxungu bya nyoka,A va twi ku fana ni xivatlankombe lexi siveke tindleve,
5  Lexi nga ta ka xi nga ri yingisi rito ra vangoma,Hambileswi lowo tlhariha a xi baka hi vuloyi.
6  Oho Xikwembu, gula meno ya vona emilon’wini ya vona.Tshova tinhlaya ta swinghalana leswi nga ni ntshiva, Wena Yehovha.
7  Onge va nga hela ku fana ni mati lama fambaka endleleni ya wona;Onge a nga kunga vurha bya miseve ya vona loko va hela matimba.
8  U famba ku fana ni humba leyi n’okaka;Kunene a va nge ri voni dyambu ku fana ni wansati la onhakeriweke hi khwiri.
9  Loko timbita ta n’wina ti nga si twa murhi wa ndzhenga,Leswi tshamaka swi ri rihlaza ni leswi pfurhaka, u ta swi teka ku fana niloko swi tekiwa hi mheho.
10  Lowo lulama u ta tsaka hikuva u vone ku rihisela.Milenge yakwe u ta yi hlamba engatini ya lowo homboloka.
11  Kutani vanhu va ta ku: “Kunene ku ni mbhandzu wa lowo lulama.Kunene ku ni Xikwembu lexi avanyisaka misava.”
43  Ndzi avanyise, Wena Xikwembu,Kambisisa nandzu wa mina etikweni leri nga tshembekiki.Onge u nga ndzi ponisa eka munhu wa vuxisi ni la nga lulamangiki.
2  Hikuva u Xikwembu lexi ndzi sirhelelaka.Ha yini u ndzi cukumetile?Ha yini ndzi famba-famba ndzi hlunamile hikwalaho ka ntshikilelo wa nala?
3  Rhumela ku vonakala ka wena ni ntiyiso wa wena.Onge leswi swi nga ndzi rhangela.Onge swi nga ndzi tisa entshaveni ya wena yo kwetsima ni le tabernakeleni ya wena leyikulu.
4  Ndzi ta ta ealitarini ya Xikwembu,Eka Xikwembu, ku khana ka mina ka ntsako.Naswona ndzi ta ku dzunisa hi haripa, Wena Xikwembu, Xikwembu xanga.
5  Ha yini u ri ni gome, Wena moya-xiviri wa mina,Ha yini u tlhaveka endzeni ka mina?Rindza Xikwembu,Hikuva ndza ha ta xi dzunisa leswi xi nga ku ponisiwa ka mina lokukulu ni Xikwembu xanga.
66  Huwelelani eka Xikwembu hi ku hlula, n’wina hinkwenu va misava.
2  Ku yimbeleleleni miloti ku vangama ka vito ra xona.Vangamisani ku dzuneka ka xona.
3  Vulani eka Xikwembu mi ku: “Mintirho ya wena ya hlamarisa hakunene!Hikwalaho ka ntamu wa wena wo tala, valala va wena va ta ta eka wena hi ku titsongahata lokukulu.
4  Hinkwavo vanhu va misava va ta nkhinsama eka wena,Va ta ku yimbelelela miloti, va ta ri yimbelelela miloti vito ra wena.” Seʹlah.
5  Tanani mi ta vona mintirho ya Xikwembu.Ndlela leyi xi tirhisanaka ha yona ni vana va vanhu ya chaviseka.
6  Xi hundzule lwandle ri va misava leyi omeke;Va tsemakanye nambu hi milenge.Kwalaho hi sungule ku xi tsakela.
7  Xi fuma hi matimba ya xona hilaha ku nga riki na makumu.Mahlo ya xona ma tshama ma rindze matiko.Loko ku ri lavo sihalala, va nga tshuki va titlakusa. Seʹlah.
8  Dzunisani Xikwembu xa hina,Endlani leswaku rito ra ku xi dzunisa ri twiwa.
9  Xi veka moya-xiviri wa hina evuton’wini,Naswona a xi pfumelanga leswaku nenge wa hina wu tsekatseka.
10  Hikuva u hi kamberile, Wena Xikwembu;U hi tengisile ku fana niloko u tengisa silivhere.
11  U hi tise erikokeni ro hlota;U tshikilele masenge ya hina.
12  U endle leswaku munhu wa nyama a kandziyela nhloko ya hina;Hi hundze hi le ndzilweni ni le matini,Kutani u hi tise eku wiseni.
13  Ndzi ta ta endlwini ya wena hi magandzelo yo hisiwa lama heleleke;Ndzi ta hetisisa switshembiso swa mina leswi hlambanyiweke eka wena
14  Leswi milomu ya mina yi pfulekeleke ku swi vulaNi leswi nomu wa mina wu swi vuleke loko ndza ha ri enhlomulweni lowukulu.
15  Magandzelo yo hisiwa lama heleleke ya swifuwo leswi nonisiweke ndzi ta ku humesela wona,Hi musi lowu mbulukaka wa xitlhavelo xa makhuna.Ndzi ta humesa nkunzi ni swiphongo. Seʹlah.
16  Tanani, yingisani, n’wina hinkwenu lava chavaka Xikwembu, ndzi ta rungulaLeswi xi swi endleleke moya-xiviri wa mina.
17  Ndzi vitane eka xona hi nomu wa mina,Naswona a ndzi dzunisa hi ririmi ra mina.
18  Loko ndzi anakanye mhaka yo biha embilwini ya mina,Yehovha a nge ndzi twi.
19  Entiyisweni Xikwembu xi swi twile;Xi nyikele nyingiso eritweni ra xikhongelo xa mina.
20  Xikwembu a xi dzunisiwe, lexi nga bakanyangiki xikhongelo xa mina,Hambi ku ri musa wa xona wa rirhandzu eka mina.
54  Oho Xikwembu, ndzi ponise hi vito ra wena,Onge u nga yimela nandzu wa mina hi matimba ya wena.
2  Oho Xikwembu, yingisa xikhongelo xa mina;Yingisa marito ya nomu wa mina.
3  Hikuva ku ni vafambi lava ndzi pfukeleke,Ni vaxanisi lava lavaka moya-xiviri wa mina.A va xi vekanga Xikwembu emahlweni ka vona. Seʹlah.
4  Waswivo! Xikwembu i mupfuni wa mina;Yehovha u le xikarhi ka lava va seketelaka moya-xiviri wa mina.
5  U ta tlherisela swo biha eka swirha swa mina;Va miyete hi ntiyiso wa wena.
6  Ndzi ta ku endlela xitlhavelo hi ku swi rhandza.Oho Yehovha, ndzi ta dzunisa vito ra wena, hikuva i rinene.
7  Hikuva wa ndzi kutsula emaxangwini hinkwawo,Naswona tihlo ra mina ri langute valala va mina.
67  Xikwembu xi ta hi komba tintswalo kutani xihi katekisa;Xi ta endla leswaku xikandza xa xona xi voninga ehenhla ka hina—Seʹlah—
2  Leswaku ndlela ya wena yi tiviwa emisaveni,Ku ponisa ka wena ni le xikarhi ka matiko hinkwawo.
3  Vanhu a va ku dzunise, Wena Xikwembu;Vanhu, hinkwavo ka vona a va ku dzunise.
4  Vanhu va matiko a va tsake va tlhela va huwelela hi ku tsaka,Hikuva wena u ta avanyisa vanhu hi vululami;Loko ku ri vanhu va matiko, u ta va rhangela emisaveni. Seʹlah.
5  Vanhu a va ku dzunise, Wena Xikwembu;Vanhu, hinkwavo ka vona a va ku dzunise.
6  Kunene misava yi ta humesa swimila swa yona;Xikwembu, Xikwembu xa hina xi ta hi katekisa.
7  Xikwembu xi ta hi katekisa,Naswona makumu hinkwawo ya misava ma ta xi chava.
101  Ndzi ta yimbelela malunghana ni musawa rirhandzu nivuavanyisi.Oho Yehovha, ndzi ta ku yimbelelela miloti.
2  Ndzi ta endla hi vutlhari hi ndlela leyi pfumalaka xihoxo.Xana u ta ta rini eka mina?Ndzi ta famba-famba hi ku tshembeka ka mbilu ya mina endzeni ka yindlu ya mina.
3  A ndzi nge veki nchumu lowu nga pfuniki nchumu emahlweni ka mahlo ya mina.Ndzi swi vengile swiendlo swa lava va hambukaka;A swi ndzi namarheli.
4  Mbilu yo homboloka ya suka eka mina;A ndzi tivi nchumu xo biha.
5  Un’wana ni un’wana la onhaka vito ra nakulobye exihundleni,Ndza n’wi miyeta.Un’wana ni un’wana wa mahlo lama titlakusaka ni wa mbilu leyi tikukumuxaka,A ndzi nge n’wi tiyiseleli.
6  Mahlo ya mina ma le henhla ka lavo tshembeka va misava,Leswaku va tshama na mina.La fambaka hi ndlela leyi pfumalaka xihoxo,Hi yena la nga ta ndzi tirhela.
7  Mukanganyisi a nge tshami endlwini ya mina.Loko ku ri la vulavulaka mavunwa, a nge simekiwi a tiyaEmahlweni ka mahlo ya mina.
8  Mixo wun’wana ni wun’wana ndzi ta miyeta hinkwavo lavo homboloka va misava,Leswaku ndzi va susa emutini wa Yehovha hinkwavo lava hanyaka hi swo biha.
44  Oho Xikwembu, hi switwile hi tindleve tahina,Vatata wa hina va hi rungulerileNtirho lowu u wu endleke emasikwini ya vona,Emasikwini ya khale swinene.
2  U hlongole matiko hi voko ra wena,Kutani u va byala ematshan’weni ya wona.U hangalase vanhu va matiko u va hlongola.
3  Hikuva a va tekanga tiko hi banga ra vona,Naswona voko ra vona a hi rona ri va poniseke.Hikuva a ku ri voko ra wena ra xinene ni xandla xa wena ni ku vonakala ka xikandza xa wena,Hikuva u va tsakerile.
4  Wena u Hosi yanga, Wena Xikwembu.Lerisa ku ponisa lokukulu eka Yakobe.
5  Ha wena hi ta susumeta swirha swa hina;Hi vito ra wena hi ta va kandziyela ehansi lava va hi pfukelaka.
6  Hikuva a ndzi tshembanga vurha bya minaNaswona a ndzi ponisiwanga hi banga ra mina.
7  Hikuva u hi ponisile eka swirha swa hina,Naswona u va khomise tingana lava va hi vengaka swinene.
8  Hi ta dzunisa Xikwembu siku hinkwaro,Naswona hi ta vonga vito ra wena hilaha ku nga riki na makumu. Seʹlah.
9  Kambe sweswi u hi cukumetile naswona u tshamela ku hi tsongahata,Naswona a wu humi ni mavuthu ya hina.
10  U tshamela ku hi endla hi tlhentlha eka xirha,Naswona lava va hi vengaka swinene va phange swilo.
11  U hi nyikele kukota tinyimpfu, ku fana ni nchumu lowu dyiwaka,Naswona u hi hangalasile exikarhi ka matiko.
12  U xavisa vanhu va wena hi nxavo wa le hansi swinene,Naswona a wu endlanga rifuwo hi nxavo wa vona.
13  U hi veke hi va ndzhukano eka vaakelani va hina,Xihlekulo ni xisandzu eka lava va hi rhendzeleke.
14  U hi veke hi va xihlekulo exikarhi ka matiko,Vanhu va matiko va hi hlakahlela tinhloko.
15  Ku tsongahatiwa ka mina ku le mahlweni ka mina siku hinkwaro,Naswona tingana ti funengete mombo wa mina,
16  Hikwalaho ka rito ra loyi a ndzi rhukanaka ni la vulaka swo biha,Hikwalaho ka nala ni loyi a tirihiselaka.
17  Leswi hinkwaswo hi swona swi hi weleke ehenhla, naswona a hi ku rivalanga,A hi endlanga hi vuxisi eka ntwanano wa wena.
18  Mbilu ya hina a yi ku fularhelanga hi ku pfumala ripfumelo,Hambi ku ri milenge ya hina a yi hambukanga endleleni ya wena.
19  Hikuva u hi pfotlosile endhawini ya timhungubye,Naswona u hi funengete hi ndzhuti lowukulu.
20  Loko hi rivele vito ra Xikwembu xa hina,Kumbe hi tshambulute swandla swa hina eka xikwembu ximbe,
21  Xana Xikwembu a xi nge swi lavisisi leswi?Hikuva xa swi vona swihundla swa le mbilwini.
22  Kambe hikwalaho ka wena hi dlayiwile siku hinkwaro;Hi tekiwe ku fana ni tinyimpfu leti yaka eku tlhaviweni.
23  Pfuka. Ha yini u ya emahlweni u etlela, Wena Yehovha?Pfuka. U nga hi cukumeti hilaha ku nga heriki.
24  Ha yini u tshama u tumbete xikandza xa wena?Ha yini u rivala ku xaniseka ka hina ni ntshikilelo wa hina?
25  Hikuva moya-xiviri wa hina wu nkhinsame entshurini;Makhwiri ya hina ma namarhele misava.
26  Pfuka u hi pfunaU hi kutsula hikwalaho ka musa wa wena wa rirhandzu.
47  Phokotelani mavoko n’wina hinkwenu.Huwelelani eka Xikwembu hi mpfumawulo wa ku huwelela ka ku tsaka.
2  Hikuva Yehovha La nge Henhla-henhla wa chaviseka,I Hosi leyikulu ehenhla ka misava hinkwayo.
3  U ta hlula vanhu lava nga ehansi ka hinaNi vanhu va matiko lava nga ehansi ka milenge ya hina.
4  U ta hi hlawulela ndzhaka,Ku tinyungubyisa ka Yakobe, loyi a n’wi rhandzaka. Seʹlah.
5  Xikwembu xi tlhandluke hi ku huwelela ka ku tsaka,Yehovha hi mpfumawulo wa nanga.
6  Yimbelelelani Xikwembu miloti, yimbelelani miloti.Yimbelelelani Hosi ya hina miloti, yimbelelani miloti.
7  Hikuva Xikwembu i Hosi ya misava hinkwayo;Yimbelelani miloti, endlani hi vutlhari.
8  Xikwembu i hosi ehenhla ka matiko.Xikwembu xi tshame exiluvelweni xa xona xo kwetsima.
9  Va xiyimo xa le henhla exikarhi ka vanhu va hlengeletane swin’we,Ni vanhu va Xikwembu xa Abrahama.Hikuva switlhangu swa misava i swa Xikwembu.Xi le henhla-henhla eku tlakukeni ka xona.
88  Oho Yehovha, Xikwembu xa ku ponisiwa kamina,Ndzi huwelerile ninhlikanhi,Ni nivusiku emahlweni ka wena.
2  Xikhongelo xa mina xi ta ta emahlweni ka wena.Yingisa ku huwelela ka mina ka ku kombela.
3  Hikuva moya-xiviri wa mina wu ve ni makhombo yo tala,Naswona vutomi bya mina byi khumbe Sheol.
4  Ndzi hlayiwe exikarhi ka lava va rhelelaka emugodini;Ndzi fane ni munhu la tiyeke emirini la nga riki na ntamu,
5  La ntshunxiweke exikarhi ka lava fekeKu fana ni lava dlayiweke lava etleleke exilahlweni,Lava u nga ha va tsundzukikiLava hambanisiweke ni voko ra wena leri pfunaka.
6  U ndzi nghenise emugodini wo enta swinene,Etindhawini ta munyama, ekheleni lerikulu ro enta.
7  Vukarhi bya wena byi wele ehenhla ka mina,Naswona u ndzi xanise hi magandlati ya wena hinkwawo ya matimba. Seʹlah.
8  Lava ndzi tolovelaneke na vona u va veke ekule na mina;U ndzi endle ndzi va nchumu lowu nyenyetsaka eka vona.Ndzi sivelelekile, a ndzi nge humi.
9  Tihlo ra mina ri tsanile hikwalaho ka ku xaniseka ka mina.Oho Yehovha, ndzi ku vitanile siku hinkwaro;Ndzi tshambulute swandla swa mina eka wena.
10  Xana u ta va endlela xihlamariso lava feke?Kumbe, xana lava hluriweke hi rifu va ta pfuka,Xana va ta ku dzunisa? Seʹlah.
11  Xana musa wa wena wa rirhandzu wu ta vuriwa exilahlweni,Ku tshembeka ka wena endhawini ya ndzoviso?
12  Xana ku hlamarisa ka wena ku ta tiviwa emunyameni,Kumbe ku lulama ka wena etikweni ra ku rivariwa?
13  Oho Yehovha, ndzi rilele wena ndzi kombela ku pfuniwa,Naswona xikhongelo xa mina xi hambeta xi ta eka wena nimixo.
14  Oho Yehovha, ha yini u cukumeta moya-xiviri wa mina?Ha yini u ndzi tumbetela xikandza xa wena?
15  Ku sukela ndza ha ri mufana ndza xaniseka naswona ndzi le kusuhi ni ku timeka;Ndzi swi byarhe swinene swilo leswi chavisaka leswi humaka eka wena.
16  Ku vonakala ka ku hlundzuka ka wena lokukulu ku hundze ehenhla ka mina;Ku chava loku humaka eka wena ku ndzi miyetile.
17  Ku ndzi rhendzerile ku fana ni mati siku hinkwaro;Hinkwako ku ndzi rhendzele hi nkarhi wun’we.
18  U n’wi veke ekule na mina nakulorhi ni munghana;Leswi ndzi tolovelaneke na swona i ndhawu ya munyama.
48  Yehovha hi lonkulu naswona u fanele a dzunisiwa swineneEmutini wa Xikwembu xa hina, entshaveni yakwe yo kwetsima.
2  Yi tlakuke hi ndlela yo saseka, ku khana ka misava hinkwayo,Ntshava ya Siyoni ekule hi tlhelo ra le n’walungwini,Muti wa Hosi Leyikulu.
3  Xikwembu xi tiviwa xi ri xisirhelelo lexi tlakukeke eswihondzweni swa yena swo tshama eka swona.
4  Hikuva waswivo, tihosi ti hlangane hi nkarhi lowu ti twananeke ha wona,Ti hundze swin’we.
5  Ti swi vonile; kutani ti hlamala.Ti karhatekile, kutani ti tsutsuma hi ku chava.
6  Ti rhurhumerile kwalaho,Ti khomiwa hi ku lun’wa ka ku veleka ku fana ni ka wansati la velekaka.
7  Hi mheho ya le vuxeni u faya swikepe swa Taraxixi.
8  Hilaha hi swi tweke hakona, hi swi vonise xisweswoEmutini wa Yehovha wa mavuthu, emutini wa Xikwembu xa hina.Xikwembu xi ta wu simeka wu tiya hilaha ku nga riki na makumu. Seʹlah.
9  Oho Xikwembu, hi anakanyisisile hi musa wa wena wa rirhandzuExikarhi ka tempele ya wena.
10  Oho Xikwembu, ku dzuneka ka wena ku fana ni ka vito ra wenaKu yisa emindzilakaneni ya misava.Voko ra wena ra xinene ri tele hi ku lulama.
11  Onge Ntshava ya Siyoni yi nga tsaka,Onge swimitana swa Yuda leswi titshegeke ha wona swi nga tsaka hikwalaho ka swiboho swa wena swa vuavanyisi.
12  Gwirimani mi rhendzela Siyoni, mi famba-famba eka wona,Hlayani swihondzo swa wona.
13  Vekani timbilu ta n’wina erirhangwini ra wona.Kambelani swihondzo swa wona swo tshama eka swona,Leswaku mi ta rungulela xitukulwana xa nkarhi lowu taka.
14  Hikuva Xikwembu lexi i Xikwembu xa hina hilaha ku nga riki na makumu, hi masiku.Xona xi ta hi kongomisa kukondza hi fa.
59  Oho Xikwembu, ndzi kutsule eka valala va mina;Onge u nga ndzi sirhelela eka lava va ndzi pfukelaka.
2  Ndzi kutsule eka lava va hanyaka hi swo biha,Ndzi ponise eka vanhu lava nga ni nandzu wa ngati.
3  Hikuva waswivo, va tumbelele moya-xiviri wa mina;Lava tiyeke va ndzi hlasela,Kasi a ndzi pfukeli munhu, a ndzi na xidyoho, Oho Yehovha.
4  Hambileswi ndzi nga riki na xidyoho, va tsutsuma va lungheka.Pfuka u languta loko ndzi vitaniwa.
5  Oho Yehovha Xikwembu xa mavuthu, wena u Xikwembu xa Israyele.Pfuka u yisa nyingiso wa wena ematikweni hinkwawo.Un’wana ni un’wana la nga madlayisana u nga n’wi kombi musa. Seʹlah.
6  Va tshamela ku vuyela nimadyambu;Va tshamela ku vukula ku fana ni mbyana naswona va rhendzeleka ni muti hinkwawo.
7  Waswivo! Va phyaphyarha hi nomu wa vona;Mabanga ma le milon’wini ya vona,Hikuva i mani la yingisaka?
8  Oho Yehovha, wena u ta va hleka;U ta hlekula matiko hinkwawo.
9  Oho Ntamu wa mina, ndzi ta tshama ndzi ku langutile;Hikuva Xikwembu i xisirhelelo xa mina lexi tlakukeke.
10  Xikwembu lexi nga ni musa wa rirhandzu xi ta ndzi hlanganisa;Xikwembu xi ta endla leswaku ndzi languta swirha swa mina.
11  U nga va dlayi, leswaku vanhu va mina va nga rivali.Va tsendzelekise hi ntamu wa wena lowukulu,Naswona u va tsongahata, Wena Yehovha xitlhangu xa hina,
12  Hikwalaho ka xidyoho xa nomu wa vona, rito ra milomu ya vona;Naswona onge va nga khomiwa eku tinyungubyiseni ka vona,Eku rhukaneni ni le vuxisini lebyi va byi lunghiselelaka.
13  Va herise hi vukarhi;Va herise, leswaku va nga ha vi kona;Onge va nga swi tiva leswaku Xikwembu xa fuma eka Yakobe ku yisa emakumu ka misava. Seʹlah.
14  A va vuyele nimadyambu;A va vukule ku fana ni mbyana naswona va rhendzeleka ni muti hinkwawo.
15  Volavo a va tsendzeleke va lava swakudya;Va nga eneriseki kumbe va xwa vusiku.
16  Kambe loko ku ri mina, ndzi ta yimbelela malunghana ni ntamu wa wena,Naswona nimixo ndzi ta vulavula ndzi tsakile hi musa wa wena wa rirhandzu.Hikuva u xisirhelelo lexi tlakukeke xa minaNi ndhawu yo balekela eka yona hi siku ra maxangu.
17  Oho Ntamu wa mina, ndzi ta ku yimbelelela miloti,Hikuva Xikwembu i xisirhelelo xa mina lexi tlakukeke, Xikwembu xa musa wa rirhandzu eka mina.
107  Nkhensani Yehovha, hikuva hi lonene;Hikuva musa wakwe wa rirhandzu i wa hilaha ku nga riki na makumu.
2  Lava va kutsuriweke va Yehovha a va vule sweswo,Lava a va kutsuleke evokweni ra xirha,
3  Lava a va hlengeleteke va huma ematikweni,Ku suka evuhuma-dyambu ni le vupela-dyambu,Ku suka en’walungwini ni le dzongeni.
4  Va tsendzeleke emananga, ekwandzasini;A va yi kumanga ndlela leyi yaka emutini lowu va nga ta tshama eka wona.
5  A va ri ni ndlala ni torha;Moya-xiviri wa vona wu sungula ku tsana endzeni ka vona.
6  Va hambeta va huwelela eka Yehovha emaxangwini ya vona;Hiloko a va kutsula emaxangwini lawa a va ri eka wona,
7  A va fambisa hi ndlela yo lulama,Leswaku va fika emutini lowu va nga ta tshama eka wona.
8  Vanhu a va nkhense Yehovha hikwalaho ka musa wakwe wa rirhandzuNi mintirho yakwe yo hlamarisa eka vana va vanhu.
9  Hikuva u enerise moya-xiviri lowu omeke;Ni moya-xiviri lowu nga ni ndlala u wu tate hi swilo leswinene.
10  Ku ni lava a va tshama emunyameni ni le ndzhutini lowukulu,Vakhotsiwa eku xanisekeni ni le tinsimbini.
11  Hikuva va xandzukele marito ya Xikwembu;Naswona a va xi xiximanga xitsundzuxo xa La nge Henhla-henhla.
12  Kutani u sungule ku hlula mbilu ya vona hi ku karhateka;Va khunguvanyekile, naswona a nga kona loyi a a pfuna.
13  Hiloko va sungula ku kombela Yehovha leswaku a va pfuna emaxangwini ya vona;Emaxangwini lawa hi ntolovelo a va poniseke eka wona.
14  A va humesa emunyameni ni le ndzhutini lowukulu,A tsema ni switsimbo swa vona hi le xikarhi.
15  Vanhu a va nkhense Yehovha hikwalaho ka musa wakwe wa rirhandzuNi mintirho yakwe yo hlamarisa eka vana va vanhu.
16  Hikuva u tshove tinyangwa ta koporo,U tseme ni swigogo swa nsimbi.
17  Lava a va ri swiphukuphuku hikwalaho ka ndlela ya vona ya ku tlula nawuNi hikwalaho ka swihoxo swa vona, eku heteleleni va tivangele ku xaniseka.
18  Moya-xiviri wa vona wu nyenye swakudya swa mixaka hinkwayo,Naswona a va fika etinyangweni ta rifu.
19  Kutani va sungula ku kombela Yehovha leswaku a va pfuna emaxangwini ya vona;Hi ntolovelo a a va ponisa emaxangwini lawa a va ri eka wona.
20  A rhumela rito rakwe, a va horisaNi ku va ponisa emigodini ya vona.
21  Vanhu a va nkhense Yehovha hikwalaho ka musa wakwe wa rirhandzuNi mintirho yakwe yo hlamarisa eka vana va vanhu.
22  A va humese switlhavelo swa ku nkhensaVa vula mintirho yakwe hi ku huwelela ka ku tsaka.
23  Lava va rhelelaka elwandle hi swikepe,Lava endlaka bindzu ematini yo tala,
24  Hi vona lava voneke mintirho ya YehovhaNi mintirho yakwe yo hlamarisa leyi nga evuentweni;
25  Ndlela leyi a vulaka rito ha yona a tlhela a pfuxa mheho ya vukarhi,Lerova yi tlakusa magandlati ya rona.
26  Va tlhandlukela ematilweni,Va rhelela ehansi etshakwini.Moya-xiviri wa vona wu tikuma wu n’oka hikwalaho ka khombo.
27  Va tsekatseka va dedeleka ku fana ni munhu la dakweke,Ni vutlhari bya vona hinkwabyo byi vonaka byi pfilunganyekile.
28  Kutani va huwelela eka Yehovha loko va ri emaxangwini ya vona,Hiloko a va humesa emaxangwini lawa a va ri eka wona.
29  U endla leswaku xidzedze xi rhula,Lerova magandlati ya lwandle ma rhula.
30  Va tsaka hikuva swilo leswi swa miyela,Naswona u va yisa endhawini leyi yi va tsakisaka.
31  Vanhu a va nkhense Yehovha hikwalaho ka musa wakwe wa rirhandzuNi mintirho yakwe yo hlamarisa eka vana va vanhu.
32  A va n’wi dzunise enhlengeletanweni ya vanhu;Naswona a va n’wi dzunise va ri exitshan’weni xa vavanuna lava kuleke.
33  U hundzula milambu yi va mananga,Ni swihlovo swa mati swi va misava yo oma,
34  Tiko leri nga ni mihandzu ri va tiko ra munyu,Hikwalaho ka vubihi bya lava va tshamaka eka rona.
35  U hundzula mananga ma va ndhawu ya tinhlanga leyi nga ni mati,Ni ndhawu leyi nga riki na mati yi va swihlovo swa mati.
36  U tshamisisa lava nga ni ndlala kwalaho,Lerova va simeka muti wa ku tshama eka wona wu tiya.
37  Va rima masimu, va byala mirhi ya vhinya,Leswaku va kuma ntshovelo lowu nga ni mihandzu.
38  Wa va katekisa lerova va tala ngopfu;A nga ti hunguti tihomu ta vona.
39  Va tlhela va hunguteka, va nkhinsamaHikwalaho ka nsivelo, khombo ni gome.
40  U chulula ku hlekula ehenhla ka vanhu va xiyimo xa le henhla,Leswaku a va tsendzelekisa emananga, laha ku nga riki na ndlela.
41  Kambe u sirhelela xisiwana leswaku xi nga xanisekiA xi hundzula xi va mindyangu kukota ntlhambi.
42  Lavo lulama va languta kutani va tsaka;Kambe hinkwaswo leswi nga lulamangiki, swi fanele swi pfala nomu.
43  I mani la tlhariheke? U ta swi vona swilo leswi haswimbirhiKutani a yingisa swiendlo swa Yehovha, swa musa wa rirhandzu.
74  Oho Xikwembu, ha yini u hi cukumetele makumu?Ha yini ku hlundzuka ka wena ku hambeta ku pfurhela ntlhambi wa madyelo ya wena?
2  Tsundzuka ntshungu wa wena lowu u wu kumeke khale swinene,Nyimba leyi u yi kutsuleke leswaku yi va ndzhaka ya wena,Ntshava leyi ya Siyoni leyi u tshameke eka yona.
3  Tlakusela milenge ya wena eka marhumbi lama tshamaka hilaha ku nga riki na makumu.Hinkwaswo leswi nala a swi khomeke hi ndlela yo biha endhawini yo kwetsima.
4  Lava va ku vengaka va vombile exikarhi ka ndhawu ya wena yo hlanganela eka yona.Va veke swikombiso swa vona swi va swikombiso.
5  U ni ndhuma yo biha munhu la fanaka ni loyi a tlakuselaka swihloka ehenhla ku tsema khwati ra mirhi.
6  Kutani hinkwaswo leswi kovotliweke swa wona, va swi ba hi ntlhuvana ni tinhonga leti nga ni nsimbi emakumu.
7  Va hoxe vukwetsimelo bya wena endzilweni.Va nyamise tabernakela ya vito ra wena emisaveni.
8  Vona ni vana va vona, etimbilwini ta vona va vule swin’we va ku:“Tindhawu hinkwato ta ku hlangana ta Xikwembu ti fanele ti hisiwa etikweni.”
9  Swikombiso swa hina a hi swi vonanga; a ka ha ri na muprofeta,Naswona a nga kona eka hina la tivaka leswaku ku fikela rini.
10  Oho Xikwembu, xana xirha xi ta rhukana ku fikela rini?Xana nala u ta tshamela ku khoma vito ra wena hi ndlela leyi nga kombisiki xichavo hi masiku?
11  Ha yini u tlherisa voko ra wena, hambi ku ri ku tshama u khondle voko ra wena ra xineneExifuveni xa wena leswaku hi herisiwa?
12  Kambe Xikwembu i Hosi ya mina ku sukela khale swinene,Xona lexi xi ndzi ponisaka swinene exikarhi ka misava.
13  Wena u dunge lwandle hi ntamu wa wena;U tshova tinhloko ta swivandzana swa le lwandle ematini.
14  Wena u pfotlose tinhloko ta Levhiyathani.U nyike vanhu leswaku ti va swakudya swa vona, lava tshamaka etindhawini leti nga riki na mati.
15  Hi wena La pandzeke xihlovo ni xinambyana;Hi wena u omiseke milambu leyi khulukaka nkarhi hinkwawo.
16  Siku i ra wena; ni vusiku i bya wena.Wena u lunghiselele rivoningo, ni dyambu.
17  Hi wena la vekeke mindzilakana hinkwayo ya misava;Ximumu ni xixika—wena u swi vumbile.
18  Tsundzuka leswi: Nala u rhukanile, Wena Yehovha,Naswona vanhu vo hunguka va khome vito ra wena hi ndlela leyi nga kombisiki xichavo.
19  U nga nyiki xivandzana xa nhova moya-xiviri wa gugurhwana ra wena.U nga byi rivali hi masiku vutomi bya vanhu va wena lava xanisekaka.
20  Languta ntwanano,Hikuva tindhawu leti nga munyama ta misava ti tele hi vutshamo lebyi nga ni madzolonga.
21  Onge la pfotlosiweke a nga ka a nga vuyi a tsongahatiwile.Onge loyi a xanisekaka ni loyi a nga xisiwana va nga dzunisa vito ra wena.
22  Oho Xikwembu, pfuka, kambisisa mhaka ya wena leyi khumbanaka ni nawu.Tsundzuka ku rhukaniwa ka wena hi xihunguki siku hinkwaro.
23  U nga ri rivali rito ra lava va ku vengaka.Huwa ya lava va ku pfukelaka ya tlhandluka nkarhi hinkwawo.
5  Yingisa marito ya mina, Wena Yehovha;Twisisa nhlomulo wa mina.
2  Yingisa mpfumawulo wa mina wa ku kombela mpfuno,Wena Hosi ya mina ni Xikwembu xanga, hikuva ndzi khongela wena.
3  Wena Yehovha, u ta twa rito ra mina nimixo;Nimixo ndzi ta hundzukela eka wena kutani ndzi rindza.
4  Hikuva a wu Xikwembu lexi tsakisiwaka hi vuhomboloki;A nga kona wo biha la nga tshamaka na wena hambi ku ri rini.
5  A va kona lava tibumaka lava nga yimaka emahlweni ka mahlo ya wena.Wa va venga hinkwavo lava hanyaka hi swo biha;
6  U ta va lovisa lava vulavulaka mavunwa.Yehovha wa n’wi nyenya munhu la halataka ngati ni wa vuxisi.
7  Loko ku ri mina, hikwalaho ka ku tala ka musa wa wena wa rirhandzuNdzi ta ta endlwini ya wena,Ndzi ta nkhinsama etempeleni ya wena yo kwetsima hi ku ku chava.
8  Wena Yehovha, ndzi rhangele eku lulameni ka wena hikwalaho ka valala va mina;Rhidela ndlela ya wena emahlweni ka mina.
9  Hikuva enon’wini wa vona a ku na nchumu lowu tshembekaka;Xirho xa vona xa le ndzeni i maxangu hakunene.Nkolo wa vona i xilahlo lexi pfulekeke;Va tirhisa ririmi ro wonga.
10  Kunene Xikwembu xi ta va vona nandzu;Va ta wa hikwalaho ka makungu ya vona vini.A va hangalasiwe hikwalaho ka ku tlula ka vona nawu minkarhi yo tala,Hikuva va ku xandzukerile.
11  Kambe hinkwavo lava tumbelaka eka wena va ta tsaka;Va ta huwelela hi ku tsaka hilaha ku nga riki na makumu.U ta va sivela leswaku va nga tshineleriwi,Naswona lava va rhandzaka vito ra wena va ta tsaka eka wena.
12  Hikuva wena u ta katekisa un’wana ni un’wana la lulameke, Wena Yehovha;Ku fana ni xitlhangu lexikulu, u ta va rhendzela hi tintswalo.
36  Marito ya ku tlula nawu eka lowo homboloka ma le xikarhi ka mbilu yakwe;A nga xi chavi Xikwembu emahlweni ka mahlo yakwe.
2  Hikuva u titlakuse swinene ematihlweni yakweKu kumisisa xidyoho xakwe leswaku a xi venga.
3  Marito ya nomu wakwe ma bihile naswona i vuxisi;Ku twisisa ku endla leswinene a nga ha ri na kona.
4  U tshamela ku boha makungu yo biha ehenhla ka sangu rakwe.U yima endleleni leyi nga riki yinene.A nga swi bakanyi swo biha.
5  Oho Yehovha, musa wa wena wa rirhandzu wu le matilweni;Ku tshembeka ka wena ku le henhla emapapeni.
6  Ku lulama ka wena ku fana ni tintshava ta Xikwembu;Xiboho xa wena xa vuavanyisi i xidziva lexikulu xa mati.Oho Yehovha, u ponisa munhu ni xiharhi.
7  Oho Xikwembu, musa wa wena wa rirhandzu i wa risima swinene!Vanhu va wena va tumbela endzhutini wa timpapa ta wena.
8  Va nwa mafurha ya yindlu ya wena va kolwa;Naswona u va nwisa exinambyaneni xa ntsako wa wena.
9  Hikuva hi wena u nga ni xihlovo xa vutomi;Hi ku vonakala loku humaka eka wena hi nga vona ku vonakala.
10  Hambeta u kombisa musa wa wena wa rirhandzu eka lava va ku tivaka,Ni ku tshembeka ka wena eka lava va nga vanene embilwini.
11  Onge nenge wa ku titlakusa wu nga ka wu nga ti ehenhla ka mina;Loko ku ri voko ra vanhu vo homboloka, ri nga ndzi tsendzelekisi.
12  Kwalaho lava hanyaka hi swo biha va wile;Va wisiwile, a va swi kotanga ku pfuka.
79  Oho Xikwembu, matiko ma tile endzhakeniya wena;Ma thyakise tempele ya wena yo kwetsima;Ma endle Yerusalema wu va nhulu ya marhumbi.
2  Ma teke ntsumbu wa malandza ya wena ma wu nyika tinyenyana ta matilo leswaku wu va swakudya swa tona,Nyama ya lava tshembekeke va wena eka swivandzana swo leva swa misava.
3  Va chulule ngati ya vona ku fana ni matiKu rhendzela Yerusalema, naswona a nga kona la va lahlaka.
4  Hi ve ndzhukano eka vaakelani va hina,Xihlekulo ni xisandzu eka lava va hi rhendzeleke.
5  Oho Yehovha, xana u ta hlundzuka ku fikela rini? Hilaha ku nga heriki?Xana ku hiseka ka wena ku ta pfurha ku fana ni ndzilo ku fikela rini?
6  Chululela vukarhi bya wena ehenhla ka matiko lama nga ku tivangiki,Ni le henhla ka mimfumo leyi nga ri vitanangiki vito ra wena.
7  Hikuva ma dye Yakobe,Naswona ma lovise ndhawu yakwe yo tshama eka yona.
8  U nga tsundzuki swidyoho swa vakokwana eka hina.Hatlisa! Tintswalo ta wena a ti hi hlangavete,Hikuva hi endliwe swisiwana ngopfu.
9  Hi pfune, Wena Xikwembu xa ku ponisiwa ka hina,Hikwalaho ka ku vangama ka vito ra wena;Hi kutsule u tlhela u funengeta swidyoho swa hina hikwalaho ka vito ra wena.
10  Ha yini matiko ma fanele ma ku: “Xikwembu xa vona xi kwihi?”Exikarhi ka matiko a ku tiviwe emahlweni ka mahlo ya hinaKu rihiseriwa ka ngati leyi halatiweke ya malandza ya wena.
11  Onge nhlomulo wa mukhotsiwa wu nga fika emahlweni ka wena.Hi ku ya hi vukulu bya voko ra wena, hlayisa lava yaka eku feni.
12  Tlherisela vaakelani va hina ka nkombo exifuveni xa vonaNdzhukano lowu va ku rhukaneke ha wona, Wena Yehovha.
13  Loko ku ri hina vanhu va wena ni ntlhambi wa madyelo ya wena,Hi ta ku nkhensa hilaha ku nga riki na makumu;Hi ta vula ku dzuneka ka wena ku suka eka xitukulwana xin’wana ku ya eka xitukulwana xin’wana.
150  Dzunisani Yah!Dzunisani Xikwembu endhawini ya xona yo kwetsima.Xi dzuniseni exibakabakeni xa ntamu wa xona.
2  Xi dzuniseni hikwalaho ka mintirho ya xona ya matimba.Xi dzuniseni hi ku landza ku tala ka vukulu bya xona.
3  Xi dzuniseni hi ku yimba nanga.Xi dzuniseni hi xichayachayana xa switende ni haripa.
4  Xi dzuniseni hi xingomana ni hi ncino wa ku rhendzeleka.Xi dzuniseni hi timbila ta tingoti ni nanga.
5  Xi dzuniseni hi swiphambati swa mpfumawulo wa miloti.Xi dzuniseni hi swiphambati leswi bananisiwaka.
6  Hinkwaswo leswi hefemulaka—a swi dzunise Yah.Dzunisani Yah!
75  Ha ku nkhensa, Wena Xikwembu; ha ku nkhensa,Naswona vito ra wena ri le kusuhi.Vanhu va fanele va vula mintirho ya wena yo hlamarisa.
2  “Hikuva ndzi teke nkarhi lowu vekiweke;Mina ndzi sungule ku avanyisa hi vululami.
3  Misava ni vaaki va yona hinkwavo va n’okile,Hi mina la lulamiseke tiphuphu ta yona.” Seʹlah.
4  Ndzi byele swiphukuphuku ndzi ku: “Mi nga vi swiphukuphuku,”Ni lavo homboloka: “Mi nga tlakusi nanga.
5  Mi nga tlakuseli nanga ya n’wina ehenhla.Mi nga vulavuli hi nhamu yo titlakusa.
6  Hikuva ku titlakusa a ku humi evuxeni kumbe evupela-dyambu,Hambi ku ri edzongeni.
7  Hikuva Xikwembu i muavanyisi.Xi tsongahata loyi, xi tlakusa luya.
8  Hikuva ku ni xinwelo evokweni ra Yehovha,Naswona vhinyo yi tlhutlha khuvi, yi tele mpfangano.Hakunene u ta chulula swisese leswi nga eka yona;Hinkwavo lavo homboloka va misava va ta yi hluta, va yi nwa.”
9  Kambe loko ku ri mina, ndzi ta vulavula ha swona hilaha ku nga riki na makumu;Ndzi ta yimbelelela Xikwembu xa Yakobe miloti.
10  Tinanga hinkwato ta lowo homboloka ndzi ta ti tsema.Tinanga ta lowo lulama ti ta tlakusiwa.
61  Oho Xikwembu, yingisarito ra mina ra xikombelo.Yingisa xikhongelo xa mina.
2  Ndzi ta huwelela ndzi ri emakumu ka misava, ndzi huwelela eka wena, loko mbilu ya mina yi tsana.Onge u nga ndzi yisa eribyeni leri tlakukeke ku ndzi tlula.
3  Hikuva u tikombise u ri vutumbelo bya mina,Xihondzo lexi tiyeke emahlweni ka nala.
4  Ndzi ta va muendzi entsongeni wa wena hilaha ku nga riki na makumu;Ndzi ta tumbela evutumbelweni bya timpapa ta wena. Seʹlah.
5  Oho Xikwembu, hikuva wena u yingise switshembiso swa mina leswi hlambanyiweke.U ndzi nyike ndzhaka ya lava va chavaka vito ra wena.
6  U ta engetela masiku eka masiku ya hosi;Malembe ya yona ma ta fana ni xitukulwana xin’wana ku ya eka xitukulwana xin’wana.
7  Yi ta tshama hilaha ku nga riki na makumu emahlweni ka Xikwembu;Yi nyike musa wa rirhandzu ni ntiyiso, leswaku ku va swona swi yi hlayisaka.
8  Hikwalaho ndzi ta yimbelelela vito ra wena miloti hi masiku,Leswaku ndzi hakela switshembiso swa mina leswi hlambanyiweke siku ni siku.
103  Dzunisa Yehovha, Wena moya-xiviri wamina,Ni hinkwaswo leswi nga endzeni ka mina, a swi dzunise vito rakwe ro kwetsima.
2  Dzunisa Yehovha, Wena moya-xiviri wa mina,U nga swi rivali swiendlo swakwe hinkwaswo,
3  Yena la ku rivalelaka xidyoho xa wena hinkwaxo,La horisaka mavabyi ya wena hinkwawo,
4  La kutsulaka vutomi bya wena emugodini,La ku tlhandlekaka harhi ya musa wa rirhandzu ni tintswalo,
5  La enerisaka nkarhi wa ku hanya ka wena hi leswinene;Vuntshwa bya wena byi tshamela ku tipfuxeta ku fana ni bya gama.
6  Yehovha u endla swiendlo swa ku lulamaNi swiboho swa vuavanyisi eka hinkwavo lava dyeleriwaka.
7  U tivise tindlela takwe eka Muxe,Ntirhisano wakwe eka vana va Israyele.
8  Yehovha u ni tintswalo ni nsovo,U hlwela ku hlundzuka naswona u ni musa wa rirhandzu wo tala.
9  A nge tshameli ku kuma xihoxo nkarhi hinkwawo,Hambi ku ri ku tshama a karihile.
10  A nga hi khomanga hi ku ya hi swidyoho swa hina;Naswona a nga hi tiselanga leswi swi hi faneleke hi ku ya hi swihoxo swa hina.
11  Hikuva tanihi leswi matilo ma tlakukeke ku tlula misava,Musa wakwe wa rirhandzu wu tlakukile ehenhla ka lava va n’wi chavaka.
12  Kukota leswi vuhuma-dyambu byi nga ekule ni vupela-dyambu,Hi ndlela leyi fanaka, ku tlula ka hina milawu u ku veke ekule na hina.
13  Kukota loko tatana a kombisa tintswalo eka vana vakwe,Yehovha u kombise tintswalo eka lava va n’wi chavaka.
14  Hikuva yena u ku tiva kahle ku vumbeka ka hina,Wa tsundzuka leswaku hi ntshuri.
15  Loko ku ri munhu wa nyama, masiku yakwe ma fana ni ya byanyi bya rihlaza;U rhumbuka ku fana ni ku rhumbuka ka nhova.
16  Hikuva loko mheho yinene yi hunga ehenhla ka byona, a bya ha ri kona;Naswona ndhawu ya byona a yi nge he vi na mhaka na byona.
17  Kambe musa wa rirhandzu wa Yehovha wu sukela laha ku nga riki na makumu ku ya enkarhini lowu nga riki na makumuEka lava va n’wi chavaka,Ni ku lulama kakwe eka vana va vana va vona,
18  Eka lava va hlayisaka ntwanano wakweNi lava va tsundzukaka swileriso swakwe leswaku va swi hetisisa.
19  Yehovha u simeke xiluvelo xakwe xi tiya ematilweni;Naswona vuhosi byakwe byi fuma swilo hinkwaswo.
20  Dzunisani Yehovha, N’wina tintsumi takwe leti nga ni matimba lamakulu, leti hetisisaka rito rakwe,Hi ku yingisa mpfumawulo wa rito rakwe.
21  Dzunisani Yehovha, n’wina mavuthu yakwe hinkwawo,N’wina vatirheli vakwe, lava endlaka ku rhandza kakwe.
22  Dzunisani Yehovha, n’wina mintirho yakwe hinkwayo,Etindhawini takwe hinkwato leti a ti fumaka.Dzunisa Yehovha, Wena moya-xiviri wa mina.
41  Wa tsaka un’wana ni un’wana la ehleketelaka xisiwana;Hi siku ra khombo Yehovha u ta n’wi ponisa.
2  Yehovha u ta n’wi rindza, a n’wi londzovota a hanya.U ta vuriwa la tsakeke emisaveni;Naswona a wu nge n’wi nyiketi eka moyaxiviri wa valala vakwe.
3  Yehovha u ta n’wi seketela ehenhla ka mubedo wa vuvabyi;Kunene sangu ra yena u ta ri cinca hi nkarhi wa ku vabya.
4  Loko ku ri mina, ndzi te: “Oho Yehovha, ndzi kombe tintswalo.Hanyisa moyaxiviri wa mina, hikuva ndzi ku dyoherile.”
5  Loko ku ri valala va mina, va vula swo biha malunghana na mina:“Xana u ta fa rini, entiyisweni ni vito rakwe ri lova?”
6  Naswona loko munhu a ta a ta ndzi vona, mbilu yakwe yi ta vula leswi nga riki ntiyiso;U ta tihlengeletela nchumu wo biha;U ta huma; ehandle u ta vulavula ha swona.
7  Hinkwavo lava ndzi vengaka va hlevelana hi vun’we ku lwa na mina;Va tshamela ku ndzi bohela makungu yo biha:
8  “Nchumu lowu nga pfuniki nchumu wu chuluriwile ehenhla ka yena;Leswi se a etleleke, a nge he pfuki.”
9  Nakambe munhu la nga ni ku rhula na mina, loyi a ndzi n’wi tshembile,Loyi a a dya xinkwa xa mina, u ndzi tlakusele xirhendze xa yena.
10  Oho Yehovha, loko ku ri wena, ndzi kombe tintswalo naswona u endla leswaku ndzi pfuka,Leswaku ndzi ta va tlherisela.
11  Hi leswi, ndza swi tiva leswaku u ndzi tsakerile,Hikuva nala wa mina a nga ndzi huweleli hi ku hlula.
12  Loko ku ri mina, u ndzi seketerile hikwalaho ka vutshembeki bya mina,Naswona u ta ndzi veka emahlweni ka xikandza xa wena hilaha ku nga riki na makumu.
13  A a dzunisiwe Yehovha, Xikwembu xa IsrayeleKu sukela enkarhini lowu nga riki na makumu ku yisa enkarhini lowu nga riki na makumu.Amen, Amen.
15  Oho Yehovha, i mani la nga ta va muendzi entsongeni wa wena?I mani la nga ta tshama entshaveni ya wena yo kwetsima?
2  Hi loyi a fambaka a nga ri na xihoxo naswona a hanyaka hi ku lulamaLa vulavulaka ntiyiso embilwini ya yena.
3  A nga hlevanga hi ririmi rakwe.Nakulobye wakwe a nga n’wi endlanga nchumu xo biha,Naswona ku hava ndzhukano lowu a wu vangeleke munghana wakwe lonkulu.
4  Kunene wa n’wi bakanya ematihlweni yakwe un’wana ni un’wana la solekaka,Kambe lava chavaka Yehovha wa va xixima.Loko a hlambanyile, hambi o weriwa hi leswo biha, a nga hundzuki.
5  Mali yakwe a nga yi humesanga hi ntswalo,Naswona a nga xi amukelanga xifumbarheriso leswaku ku hluriwa la pfumalaka nandzu.La endlaka swilo leswi a nge pfuki a tsekatsekisiwile.
80  Wena Murisi wa Israyele, yingisa,Wena la kongomisaka Yosefa kukota ntlhambi.Wena la tshameke ehenhla ka makerubu, vangama.
2  Tlakusa matimba ya wena emahlweni ka Efrayimi na Benjamini na Manase,Hi ponise.
3  Oho Xikwembu, hi vuyise;Voninga xikandza xa wena, leswaku hi ta ponisiwa.
4  Oho Yehovha Xikwembu xa mavuthu, xana u ta hlundzukela xikhongelo xa vanhu va wena ku fikela rini?
5  U va dyise xinkwa hi mihloti,Naswona u endla leswaku va nwa mihloti ehenhla ka mihloti hi mpimo lowukulu.
6  U endla leswaku hi lwa ni vaakelani va hina,Valala va hina va hi hlekula hilaha va rhandzaka hakona.
7  Oho Xikwembu xa mavuthu, hi vuyise;Voninga xikandza xa wena, leswaku hi ta ponisiwa.
8  U endle leswaku murhi wa vhinya wu suka aEgipta.U tshamela ku hlongola matiko, leswaku u ta wu byala.
9  U wu khulerile, leswaku wu ta dzima rimitsu wu tata tiko.
10  Tintshava a ti funengetiwe hi ndzhuti wa wona,Ni mikedari ya Xikwembu hi marhavi ya wona.
11  Hakatsongo-tsongo wu rhumele marhavi ya wona ku ya fika elwandle,Ni swirhabyana swa wona eNambyeni.
12  Ha yini u mbundzumuxe marhangu ya wona ya maribye,Naswona ha yini hinkwavo lava hundzaka egondzweni va wu khile?
13  Nguluve ya nhova leyi humaka eswihlahleni yi tshamela ku wu dya,Ni mintlhambi ya swiharhi swa nhova yi hambeta yi wu dya.
14  Oho Xikwembu xa mavuthu, hi kombela u vuya;Languta u ri ematilweni u vona murhi lowu wa vhinya, u wu khathalela,
15  Ni mhandzi leyi voko ra wena ra xinene ri yi byaleke,Languta n’wana loyi wena u n’wi tiyiseke.
16  Wu hisiwe hi ndzilo, wu tsemiwa.Va lova hikwalaho ka ku tshinya ka xikandza xa wena.
17  Voko ra wena a ri ve ehenhla ka munhu la nge vokweni ra wena ra xinene,Ehenhla ka n’wana wa vanhu loyi u n’wi tiyiseke,
18  A hi nge ku siyi.Onge u nga hi hlayisa hi hanya, leswaku hi ta vitana evitweni ra wena.
19  Oho Yehovha Xikwembu xa mavuthu, hi vuyise;Voninga xikandza xa wena, leswaku hi ta ponisiwa.
20  Onge Yehovha a nga ku hlamula hi siku ra maxangu.Onge vito ra Xikwembu xa Yakobe ri nga ku sirhelela.
2  Onge a nga rhumela mpfuno wa wena wu huma endhawini yo kwetsima,A ku seketela u huma eSiyoni.
3  Onge a nga tsundzuka magandzelo ya wena hinkwawo lama nga nyiko,Onge a nga amukela gandzelo ra wena ro hisiwa ri ri leri noneke. Seʹlah.
4  Onge a nga ku nyika hi ku ya hi mbilu ya wena,Naswona onge a nga hetisisa swikongomelo swa wena hinkwaswo.
5  Hi ta huwelela hi ku tsaka hikwalaho ka ku ponisa ka wena,Hi ta tlakusa mijeko ya hina hi vito ra Xikwembu xa hina.Onge Yehovha a nga hetisisa swikombelo swa wena hinkwaswo.
6  Sweswi ndza swi tiva leswaku kunene Yehovha u ponisa mutotiwa wakwe.U n’wi hlamula a ri ematilweni yakwe yo kwetsimaHi swiendlo swo ponisa swa matimba, swa voko rakwe ra xinene.
7  Van’wana va vulavula malunghana ni makalichi, van’wana va vulavula malunghana ni tihanci,Kambe loko ku ri hina, hi ta vulavula malunghana ni vito ra Yehovha Xikwembu xa hina.
8  Vona volavo va tshovekile, va wa;Kambe loko ku ri hina, hi pfukile, leswaku hi ta vuyisiwa.
9  Oho Yehovha, ponisa hosi!U ta hi hlamula hi siku leri hi nga ta vitana ha rona.
99  Yehovha i hosi. Vanhu a va rhurhumele.U tshame ehenhla ka makerubu. Misava a yi tsekatseke.
2  Yehovha i nkulu eSiyoni,Naswona u tlakukile ehenhla ka vanhu hinkwavo.
3  A va dzunise vito ra wena.I rikulu naswona ra chaviseka, ra kwetsima.
4  Hi ntamu wa hosi u rhandze vuavanyisi.Wena u simeke vululami byi tiya.U endle vuavanyisi ni ku lulama eka Yakobe.
5  Tlakusani Yehovha Xikwembu xa hina, naswona mi nkhinsama evunavelweni byakwe;Wa kwetsima.
6  Muxe na Aroni a va ri exikarhi ka vaprista vakwe,Samuwele a ri exikarhi ka lava va vitanaka vito rakwe.A va vitana Yehovha, naswona yena a a tshamela ku va hlamula.
7  A a vulavula na vona a ri epapeni lerikulu.A va hlayisa switsundzuxo ni swileriso leswi a a va nyika swona.
8  Oho Yehovha Xikwembu xa hina, wena u va hlamurile.A wu ri Xikwembu lexi xi va rivalelaka,U va rihisela hikwalaho ka swiendlo swa vona swo biha.
9  Tlakusani Yehovha Xikwembu xa hinaMi nkhinsama entshaveni yakwe yo kwetsima.Hikuva Yehovha Xikwembu xa hina wa kwetsima.
68  Xikwembu a xi humelele, valala va xona ava hangalake,Naswona lava va xi vengaka swinene a va baleke hikwalaho ka xona.
2  Va nyamalala ku fana ni musi, onge u nga va hlongola;Ku fana niloko mhula yi n’oka hikwalaho ka ndzilo,Lavo homboloka a va love emahlweni ka Xikwembu.
3  Kambe loko ku ri lavo lulama, a va tsake,A va tsake swinene emahlweni ka Xikwembu,A va khane hi ku tsaka.
4  Yimbelelelani Xikwembu, yimbelelelani vito ra xona miloti;N’wi yimbeleleleni risimu La fambaka etimbaleni ta le kwandzasiniHileswi vito ra yena a nga Yah; naswona yimbelelani hi ku tsaka emahlweni ka yena;
5  Tata wa vana lava nga riki na tatana ni muavanyisi wa tinoniXikwembu xi tano endhawini yo kwetsima leyi xi tshamaka eka yona.
6  Xikwembu xi endla leswaku lava tshamaka va ri voxe va tshama endlwini;Xi endla leswaku vakhotsiwa va tshamiseka kahle.Hambiswiritano, loko ku ri lavo sihalala, va boheka ku tshama etikweni leri vavuriweke.
7  Oho Xikwembu, loko u ye emahlweni ka vanhu va wena,Loko u famba-fambe ekwandzasini—Seʹlah—
8  Misava yi ninginikile,Tilo na rona ri thonile hikwalaho ka Xikwembu;Sinayi leyi yi ninginikile hikwalaho ka Xikwembu, Xikwembu xa Israyele.
9  U nise mpfula ya maboboma, Wena Xikwembu;Ndzhaka ya wena, hambiloko yi tsanile—wena u yi pfuxetile.
10  Ntsonga wa wena wo tshama eka wona—va tshame eka wona;Hi vunene bya wena u endle leswaku wu lunghekela la xanisekaka, Wena Xikwembu.
11  Yehovha u vula marito lawa;Vavasati lava vulaka mahungu lamanene i vuthu lerikulu.
12  Hambi ku ri tihosi ta mavuthu ta baleka, ta baleka.Loko ku ri wansati la tshamaka ekaya, u kuma xiavelo xa leswi phangiweke.
13  Hambiloko mi tshamele ku etlela exikarhi ka tinhulu ta nkuma ta nxaxa,Ku ta va ni timpapa ta tuva leti funengetiweke hi silivhereNi timpapa ta rona hi nsuku wa rihlaza ra xitshopana.
14  Loko Lowa Matimba hinkwawo a ti hangalasa hinkwako-nkwako tihosi leti nga eka rona,Gamboko yi sungula ku wa eZalmona.
15  Ndhawu ya tintshava ya Baxani, i ntshava ya Xikwembu;Ndhawu ya tintshava ya Baxani, i ntshava leyi nga ni tinhlohlorhi.
16  Ha yini n’wina tintshava ta tinhlohlorhi, mi hambeta mi languta hi ku vondzokaNtshava leyi Xikwembu xi naveleke ku tshama eka yona?Yehovha u ta tshama kwalaho hi masiku.
17  Makalichi ya nyimpi ya Xikwembu i makume ya magidi, magidi ya magidi-gidi.Yehovha u ta a huma eSinayi, a nghena endhawini yo kwetsima.
18  U tlhandlukele ehenhla;U teke makhumbi;U teke vanhu va va tinyiko,Ina, hambi ku ri lavo sihalala, leswaku va tshama exikarhi ka vona, Wena Yah Xikwembu.
19  A a dzunisiwe Yehovha, loyi a hi rhwalelaka mpingu wa hina siku ni siku,Xikwembu xa ntiyiso xa ku ponisiwa ka hina. Seʹlah.
20  Xikwembu xa ntiyiso i Xikwembu xa swiendlo swa ku hi ponisa;Naswona tindlela to huma eku feni i ta Yehovha, Hosi leyi Lawulaka.
21  Hakunene Xikwembu xi ta tshova nhloko ya valala va xona yi va swiphemu-phemu,Thavathava leyi nga ni misisi ya nhloko ya un’wana ni un’wana la famba-fambaka a ri ni nandzu.
22  Yehovha u te: “Ndzi ta va tlherisa ku suka eBaxani,Ndzi ta va tlherisa va huma evuentweni bya lwandle,
23  Leswaku u hlamba nenge wa wena engatini,Leswaku ririmi ra timbyana ta wena ri kuma xiphemu xa rona eka valala.”
24  Va vone ku longoloka ka vanhu va wena, Wena Xikwembu,Ku longoloka ka vanhu va Xikwembu xanga, Hosi yanga, va nghena endhawini yo kwetsima.
25  Vayimbeleri a va fambela emahlweni, vatlangi va swichayachayana swa switende va ri endzhaku ka vona;Exikarhi a ku ri ni vanhwanyana va ri karhi va ba swingomana.
26  Emintshungwini leyi hlengeletaneke dzunisani Xikwembu,Yehovha, N’wina lava humaka eXihlobyeni xa Israyele.
27  Ku na Benjamini lontsongo loyi a va hlulaka,Tihosana ta Yuda ni ntshungu wa tona lowu huwelelaka,Tihosana ta Zebuloni, tihosana ta Neftali.
28  Xikwembu xa n’wina xi veke xileriso entan’wini wa n’wina.Oho Xikwembu, kombisa ntamu, wena la tekeke goza hikwalaho ka hina.
29  Hikwalaho ka tempele ya wena eYerusalema,Tihosi ti ta ku tisela tinyiko.
30  Tshinya xivandzana xo leva xa le mahlangeni, ntlhambi wa tinkunzi,Hi marhole ya vanhu, un’wana ni un’wana a kandziyela swiphemu swa silivhere ehansi.Xi hangalase vanhu lava tsakelaka tinyimpi.
31  Swibya swa bronzi swi ta huma aEgipta;Kuxi ri ta tshambuluta voko ra rona hi xihatla ri ri ni tinyiko ta Xikwembu.
32  N’wina mimfumo ya misava, yimbelelelani Xikwembu,Yimbelelelani Yehovha miloti—Seʹlah—
33  Eka Loyi a khandziyeke tilo ra khale ka matilo.Vonani! U huwelela hi rito rakwe, rito ra matimba.
34  Vulani leswaku Xikwembu xi ni ntamu.Vukulu bya xona byi le henhla ka Israyele ni ntamu wa xona wu le mapapeni.
35  Xikwembu xa chaviseka evukwetsimelweni bya xona lebyikulu.I Xikwembu xa Israyele, lexi nyikaka vanhu ntamu ni matimba.A xi dzunisiwe Xikwembu.
105  Nkhensani Yehovha, vitanani vito rakwe,Tivisani vanhu ndlela leyi a tirhisanaka na vona ha yona.
2  N’wi yimbeleleleni, n’wi yimbeleleleni miloti,Ehleketisisani hi mintirho yakwe hinkwayo yo hlamarisa.
3  Tibumeni hi vito rakwe ro kwetsima.Timbilu ta lava va lavaka Yehovha a ti tsake.
4  Lavisisani Yehovha ni ntamu wakwe.Lavani xikandza xakwe nkarhi hinkwawo.
5  Tsundzukani mintirho yakwe yo hlamarisa leyi a yi endleke,Masingita yakwe ni swiboho swa vuavanyisi swa nomu wakwe,
6  N’wina mbewu ya Abrahama nandza wakwe,N’wina vana va Yakobe, vahlawuriwa vakwe.
7  I Yehovha Xikwembu xa hina.Swiboho swakwe swa vuavanyisi swi le misaveni hinkwayo.
8  U tsundzuke ntwanano wakwe hilaha ku nga riki na makumu,Rito leri a ri leriseke, eka switukulwana swa gidi,
9  Ntwanano lowu a wu endleke na Abrahama,Ni rito rakwe ro hlambanya eka Isaka,
10  Ni rito leri a ri vekeke ri va xileriso eka Yakobe,Ri va ntwanano lowu tshamaka hilaha ku nga heriki ni le ka Israyele,
11  A ku: “Ndzi ta mi nyika tiko ra KananaRi va xiavelo xa ndzhaka ya n’wina.”
12  Va kume xitshembiso lexi loko va ha ri nhlayo leyitsongo,Ina, loko va ha ri vatsongo, naswona va ri valuveri eka rona.
13  A va tshamela ku famba va suka etikweni rin’wana ku ya etikweni rin’wana,Ku suka emfun’weni wun’wana va ya eka vanhu van’wana.
14  A nga va pfumelelanga vanhu van’wana leswaku va va dyelela,Kambe u tshinye tihosi hikwalaho ka vona,
15  A ku: “N’wina mi nga tshuki mi va khumba vatotiwa va mina,Naswona mi nga endli nchumu xo biha eka vaprofeta va mina.”
16  Kutani a vitana ndlala yi ta etikweni;A tshova nhonga yin’wana ni yin’wana leyi a ku tlhomiwe swinkwa leswi nga ni xivumbeko xa xingwavila eka yona.
17  A rhumela munhu emahlweni ka vonaLa xavisiweke a va hlonga, ku nga Yosefa.
18  Va xanise milenge yakwe hi tinsimbi,Moya-xiviri wakwe wu nghene etinsimbini;
19  Ku fikela loko rito rakwe ri fika,Rito ra Yehovha ri n’wi endle a va munhu la tengeke.
20  Hosi yi rhuma leswaku a ntshunxiwa,Mufumi wa vanhu, leswaku yi n’wi ntshunxa.
21  Yi n’wi veka a va mulawuri endyangwini wa yonaNaswona a fuma swilo swa yona hinkwaswo,
22  Leswaku a boha tihosana hi ku rhandza ka moya-xiviri wakweNi ku va dyondzisa vutlhari vanhu vakwe lava kuleke.
23  Kutani Israyele a fika aEgipta,Yakobe a va muluveri etikweni ra Hamu.
24  A tshamela ku endla leswaku vanhu vakwe va tswalana swinene,Hakatsongo-tsongo a va endla va va ni matimba ngopfu ku tlula swirha swa vona.
25  A endla leswaku mbilu ya vona yi cinca yi venga vanhu vakwe,Va va ni mano ku lwa ni malandza yakwe.
26  A rhumela Muxe nandza wakwe,Aroni loyi a a n’wi hlawurile.
27  Va veka timhaka ta swikombiso swakwe exikarhi ka vona,Ni masingita etikweni ra Hamu.
28  A rhumela munyama kutani wu endla leswaku ku va munyama;A va xandzukanga emaritweni yakwe.
29  A hundzula mati ya vona ma va ngati,A dlaya tinhlampfi ta vona.
30  Tiko ra vona ri tala machela,Emakamareni ya le mpfungwe ya tihosi ta vona.
31  U vule leswaku mabawa ma nghena,Tinyonyori etindhawini ta vona hinkwato.
32  A endla leswaku timpfula ta vona ku va xihangu,Langavi ra ndzilo etikweni ra vona.
33  Kutani a ba mirhi ya vona ya vhinya ni minkuwa ya vonaNi ku tshova mirhi leyi nga endhawini ya vona.
34  U vule leswaku tinjiya ti nghena,Ni mixaka ya tinjiya, leyi nga hlayekiki.
35  Kutani ti dya swimila hinkwaswo etikweni ra vona;Ti tlhela ti dya mihandzu ya misava ya vona.
36  Kutani a dlayetela mativula hinkwawo etikweni ra vona,Masungulo ya matimba ya vona hinkwavo ya ku tswala.
37  Kutani a va humesa va ri ni silivhere ni nsuku;Naswona a a nga ri kona la khunguvanyekaka etinyimbeni ta vona.
38  Egipta ri tsaka loko va huma,Hikuva a va va chava ngopfu.
39  A andlala papa ri va xiavanyiso,Ni ndzilo wu va voningela nivusiku.
40  Va komberile, kutani a va tisela switsatsatsa,A hambeta a va xurhisa hi xinkwa lexi humaka etilweni.
41  A pfula ribye, kutani mati ma khuluka;Ma khuluka tanihi hi nambu etindhawini leti nga riki na mati.
42  Hikuva u tsundzuke rito rakwe ro kwetsima eka Abrahama nandza wakwe.
43  Kutani a humesa vanhu vakwe hi ku khana,Vahlawuriwa vakwe hi ku huwelela ka ku tsaka.
44  Hakatsongo-tsongo a va nyika tiko ra vanhu va matiko,Kutani va hambeta va teka mpindzulo wa ku tikarhata hi matimba wa vanhu va matiko,
45  Leswaku va ta hlayisa swileriso swakweNi ku hlayisa milawu yakwe.Dzunisani Yah!
1  Wa tsaka munhu la nga fambangiki hi xitsundzuxo xa lavo homboloka,La nga yimangiki etindleleni ta vadyohi,Naswona a nga tshamangiki exitshan’weni xa vahlekuri.
2  Kambe u tsakela nawu wa Yehovha,Naswona nawu wakwe u wu hlaya hi rito ra le hansi vusiku ni nhlikanhi.
3  Kunene u ta fana ni murhi lowu byariweke etlhelo ka swinambyana swa mati,Lowu humesaka mbhandzu wa wona hi nguva ya kona,Lowu switluka swa wona swi nga vuniki,Hinkwaswo leswi a swi endlaka swi ta humelela.
4  Lavo homboloka a va tano,Kambe va fana ni mungu lowu hahisiwaka hi mheho.
5  Hi yona mhaka leyi lavo homboloka va nga ta ka va nga yimi ehubyeni,Hambi ku ri vadyohi entshungwini wa lavo lulama.
6  Hikuva Yehovha u tiva ndlela ya lavo lulama,Kambe ndlela ya lavo homboloka yi ta hela.
118  Nkhensani Yehovha, hikuva hi lonene;Hikuva musa wakwe wa rirhandzu i wa hilaha ku nga riki na makumu.
2  Israyele a a vule sweswi a ku:“Hikuva musa wakwe wa rirhandzu i wa hilaha ku nga riki na makumu.”
3  Va yindlu ya Aroni a va vule sweswi va ku:“Hikuva musa wakwe wa rirhandzu i wa hilaha ku nga riki na makumu.”
4  Lava va chavaka Yehovha a va vule sweswi va ku:“Hikuva musa wakwe wa rirhandzu i wa hilaha ku nga riki na makumu.”
5  Loko ndzi ri eswiyin’weni leswi karhataka ndzi vitane Yah;Yah u ndzi hlamurile a ndzi veka endhawini leyi pfulekeke.
6  Yehovha u le tlhelweni ra mina; a ndzi nge chavi.Xana munhu wa nyama a nga ndzi endla yini?
7  Yehovha u le tlhelweni ra mina swin’we ni lava va ndzi pfunaka,Leswaku mina ndzi ta languta lava va ndzi vengaka.
8  Swa antswa ku tumbela eka YehovhaKu ri ni ku tshembela eka munhu wa nyama.
9  Swa antswa ku tumbela eka YehovhaKu ri ni ku tshembela eka vanhu va xiyimo xa le henhla.
10  Matiko hinkwawo ma ndzi rhendzerile.A ndzi tshamela ku ma bakanya hi vito ra Yehovha.
11  A ma ndzi rhendzerile, ina, a ma ndzi rhendzerile.A ndzi tshamela ku ma bakanya hi vito ra Yehovha.
12  A ma ndzi rhendzerile kukota tinyoxi;Ma timiwe kukota ndzilo wa le swihlahleni swa mitwa.A ndzi tshamela ku ma bakanya hi vito ra Yehovha.
13  U ndzi susumete hi matimba leswaku ndzi wa,Kambe Yehovha u ndzi pfunile.
14  Yah i xisirhelelo xa mina ni matimba ya mina,Naswona u va ku ponisiwa ka mina.
15  Rito ra ku huwelela ka ku tsaka ni ku ponisiwaRi le mintsongeni ya lavo lulama.Voko ra xinene ra Yehovha ri kombisa ntamu lowukulu.
16  Voko ra Yehovha ra xinene ra titlakusa;Voko ra xinene ra Yehovha ri kombisa ntamu lowukulu.
17  A ndzi nge fi, kambe ndzi ta hambeta ndzi hanya,Leswaku ndzi vula mintirho ya Yah.
18  Yah u ndzi lulamise hi matimba,Kambe a nga ndzi nyiketanga eku feni.
19  Ndzi pfuleleni tinyangwa ta ku lulama.Ndzi ta nghena eka tona; ndzi ta dzunisa Yah.
20  Leyi i nyangwa ya Yehovha.Lavo lulama va ta nghena ha yona.
21  Ndzi ta ku dzunisa, hikuva u ndzi hlamurileNaswona u ve ku ponisiwa ka mina.
22  Ribye leri vaaki va ri bakanyekeRi ve nhloko ya yinhla.
23  Leri a ri huma eka Yehovha;Ra hlamarisa ematihlweni ya hina.
24  Leri i siku leri Yehovha a ri endleke;Hi ta tsaka, hi khana eka rona.
25  Oho Yehovha, ndzi kombela leswaku u ndzi ponisa sweswi!Oho Yehovha, ndzi kombela leswaku u endla ndzi humelela sweswi!
26  A a dzunisiwe Loyi a taka hi vito ra Yehovha;Hi mi katekisile n’wina lava humaka endlwini ya Yehovha.
27  Yehovha hi Loyi a nga ni Vukwembu,Naswona u hi nyika ku vonakala.Oho n’wina, bohani nongonoko wa nkhuvo hi marhavi,Ku ya fika etimhondzweni ta alitari.
28  Hi wena Loyi a nga ni Vukwembu wa mina, naswona ndzi ta ku dzunisa;Xikwembu xanga—ndzi ta ku tlakusa.
29  Nkhensani Yehovha, hikuva hi lonene;Hikuva musa wakwe wa rirhandzu i wa hilaha ku nga riki na makumu.
120  Ndzi vitane Yehovha loko ndzi ri emaxangwini,Naswona u ndzi hlamurile.
2  Oho Yehovha, kutsula moya-xiviri wa mina emilon’wini ya mavunwa,Eririmini ra mano.
3  Xana munhu u ta ku nyika yini, xana munhu u ta engetela yini eka wena,Wena ririmi ra mano?
4  Miseve leyi lotiweke ya munhu wa matimba,Swin’we ni makala lama pfurhaka ya swimidyana.
5  Khombo eka mina, hikuva ndzi luvele eMixeke!Ndzi tshame emintsongeni ya Kedari.
6  Moya-xiviri wa mina wu tshame nkarhi wo leha swineneNi lava va vengaka ku rhula.
7  Ndzi yimela ku rhula; kambe loko ndzi vulavula,Va lunghekele nyimpi.
2  Hikwalaho ka yini matiko ma ri ni nkitsikitsiNi vanhu va matiko va hambete va gungulela swa hava?
2  Tihosi ta misava ta tserhamaNi tindhuna leti tlakukeke ti vungane swin’we tanihi munhu un’weKu lwa na Yehovha ni mutotiwa wakwe,
3  Ti ku: “A hi tsemeni switsimbo swa vonaHi ti cukumeta le kule na hina tintambhu ta vona!”
4  Yena la tshameke ematilweni u ta hleka;Yehovha hi byakwe u ta va hlekula.
5  Hi nkarhi wolowo u ta vulavula na vona hi ku hlundzuka kakweU ta va karhata hi vukarhi byakwe lebyikulu,
6  A ku: “Mina ndzi veke hosi yangaEhenhla ka Siyoni, ku nga ntshava ya mina yo kwetsima.”
7  Ndzi tsundzuka xileriso xa nawu wa Yehovha;U ndzi byele a ku: “U n’wana wa mina;Namuntlha, ndzi tata wa wena.
8  Kombela eka mina, leswaku ndzi ta ku nyika matiko ma va ndzhaka ya wenaNi makumu ya misava ma va rifuwo ra wena.
9  U ta ma faya hi nhonga ya nsimbi ya vuhosi,U ta ma faya ma va swiphemuphemu ku fana ni xibya xa muvumbi.”
10  Sweswi, N’wina tihosi, twisisani;Pfumelani ku lulamisiwa, N’wina vaavanyisi va misava.
11  Tirhelani Yehovha hi ku chavaNaswona rhurhumelani hi ku tsaka.
12  Ntswontswani n’wana, leswaku A nga hlundzukiLeswaku mi nga lovi endleleni,Hikuva ku hlundzuka kakwe ku tlakuka hi ku olova.Va tsaka hinkwavo lava tumbelaka eka yena.
104  Dzunisa Yehovha, Wena moya-xiviri wamina.Oho Yehovha Xikwembu xanga, u tikombise u ri nkulu ngopfu.U tiambexe xindzhuti ni ku vangama,
2  U titsondzela hi ku vonakala ku fana ni nguvu,U andlala matilo ku fana ni nguvu ya ntsonga,
3  Loyi a akaka makamara ya le henhla hi timhandzi ematini,Loyi a endlaka mapapa ma va kalichi rakwe,Loyi a fambaka ehenhla ka timpapa ta mheho,
4  Loyi a endlaka tintsumi takwe ti va mimoya,Vatirheli vakwe va va ndzilo lowu lovisaka.
5  U simeke misava etindhawini leti a ti endleleke tona;A yi nge tsekatsekisiwi hilaha ku nga riki na makumu, kumbe hi masiku.
6  U yi funengete hi xidziva xa mati ku fana ni nguvu.Mati a ma yime ehenhla ka tintshava.
7  Hi ku tshinya ka wena ma baleka;Hi mpfumawulo wa ku dzindza ka wena ma tsutsuma hi ku tshuka—
8  Tintshava ti tlhandlukile,Rivala leri nga enkoveni ri rhelerile—Ri ya endhawini leyi u ri simekeleke yona.
9  U veke ndzilakana, lowu ma nga fanelangiki ma wu tlula,Leswaku ma nga ha tlheli ma funengeta misava.
10  U rhumela swihlovo eminkoveni;Swi hambeta swi khuluka exikarhi ka tintshava.
11  Swivandzana hinkwaswo swa nhova swi tshamela ku nwa kona;Timangwa ti timula torha ra tona nkarhi hinkwawo.
12  Ehenhla ka swona ku ni byetlelo bya swivumbiwa leswi hahaka swa matilo;Ti hambeta ti humesa mpfumawulo  exikarhi ka nhova yo tlhuma.
13  U cheleta tintshava a ri emakamareni yakwe ya le henhla.Misava ya eneriseka hi mihandzu ya mintirho ya wena.
14  U endla leswaku byanyi bya rihlaza byi hlukela swiharhi,Ni ximila lexi nga ta tirhisiwa hi vanhu,Leswaku xi humesa swakudya emisaveni,
15  Ni vhinyo leyi tsakisaka mbilu ya munhu wa nyama,Leswaku xikandza xi hatima hi mafurha,Ni xinkwa lexi tiyisaka mbilu ya munhu wa nyama.
16  Mirhi ya Yehovha ya eneriseka,Mikedari ya Lebanoni leyi a yi byaleke,
17  Laha tinyenyana ti akaka swisaka kona.Loko ku ri ntavila, yindlu ya yona i mirhi ya yunipa.
18  Tintshava leti tlakukeke i ta tinhongo ta le tintshaveni;Maribye i vutumbelo bya timbila ta le maribyeni.
19  Minkarhi leyi vekiweke u yi endlele n’weti;Dyambu ri ku tiva kahle laha ri pelaka kona.
20  Wena u endla ku va ni munyama, leswaku ku ta va vusiku;Swiharhi hinkwaswo swa khwati swa famba-famba eka byona.
21  Swinghalana leswi nga ni ntshiva swa vomba swi lava lexi swi nga xi hlaselakaNi ku lava swakudya swa swona eka Xikwembu.
22  Dyambu ri sungula ku voninga—swa tlhelaKutani swi etlela etindhawini ta swona ta ku tifihla.
23  Munhu u ya entirhweni wa yenaNi le vutirhelini byakwe ku fikela nimadyambu.
24  Mintirho ya wena yi tele swinene, Wena Yehovha!Hinkwayo ka yona u yi endle hi vutlhari.Misava yi tele rifuwo ra wena.
25  Loko ku ri lwandle i rikulu swinene ri tlhela ri anama,Kona ku ni swilo swo tala ngopfu leswi famba-fambaka,Swivumbiwa leswi hanyaka, leswitsongo ni leswikulu.
26  Swikepe swi famba kwalaho;Loko ku ri Levhiyathani, u yi vumbele ku tlangela eka rona.
27  Hinkwaswo ka swona— swi tshama swi ku rindzerileLeswaku u swi nyika swakudya swa swona hi nguva ya kona.
28  Swi rholela leswi u swi nyikaka swona.U pfula voko ra wena—swi eneriseka hi swilo leswinene.
29  Loko u tumbeta xikandza xa wena, swa karhateka.Loko u susa moya wa swona, swa timeka,Swi tlhelela entshurini wa swona.
30  Loko u rhumela moya wa wena, swa tumbuluxiwa;Naswona u endla leswaku xikandza xa misava xi va xintshwa.
31  Ku vangama ka Yehovha ku ta va kona hilaha ku nga riki na makumu.Yehovha u ta tsakela mintirho yakwe.
32  U languta emisaveni, kutani yi rhurhumela;U khumba tintshava, kutani ti tuvika musi.
33  Ndzi ta yimbelelela Yehovha evuton’wini bya mina hinkwabyo;Ndzi ta yimbelelela Xikwembu xanga miloti loko ntsena ndza ha ri kona.
34  Ku ehleketisisa ka mina hi yena a ku tsakise.Loko ku ri mina, ndzi ta tsaka eka Yehovha.
35  Vadyohi va ta herisiwa emisaveni;Loko ku ri lavo homboloka, a va nge he vi kona.Dzunisa Yehovha, Wena moya-xiviri wa mina. Dzunisani Yah!
116  Ndza swi rhandza, hikuva Yehovha wa ri twaRito ra mina ni xikombelo xa mina.
2  Hikuva u rhiye ndleve yakwe eka mina,Naswona ndzi ta vitana emasikwini ya mina hinkwawo.
3  Mapindza ya rifu ma ndzi rhendzerileNi swiyimo leswi karhataka swa Sheol swi ndzi kumile.Ndzi hambeta ndzi kuma maxangu ni gome.
4  Kambe ndzi hambete ndzi vitana vito ra Yehovha:“Oho Yehovha, ponisa moya-xiviri wa mina!”
5  Yehovha u ni nsovo ni ku lulama;Xikwembu xa hina hi xona lexi kombisaka tintswalo.
6  Yehovha u rindza lava nga riki na ntokoto.A ndzi endliwe xisiwana, kambe u ndzi ponisile.
7  Vuyela endhawini ya wena yo wisela eka yona, Wena moya-xiviri wa mina,Hikuva Yehovha u endle hi ndlela leyi faneleke eka wena.
8  Hikuva u ponise moya-xiviri wa mina eku feni,Tihlo ra mina emihlotini, nenge wa mina eku khunguvanyekeni.
9  Ndzi ta famba emahlweni ka Yehovha ematikweni ya lava va hanyaka.
10  A ndzi ri ni ripfumelo, hi yona mhaka leyi ndzi vulavuleke.Mina a ndzi xaniseke ngopfu.
11  Mina, loko ndzi tshukile, ndzi te:“Munhu un’wana ni un’wana i muhembi.”
12  Xana ndzi ta tlherisela yini eka YehovhaHikwalaho ka hinkwaswo leswi pfunaka leswi a ndzi endleleke swona?
13  Ndzi ta teka xinwelo xa ku ponisiwa lokukulu,Naswona ndzi ta vitana vito ra Yehovha.
14  Switshembiso leswi hlambanyiweke ndzi ta swi hetisisa eka Yehovha,Ina, emahlweni ka vanhu vakwe hinkwavo.
15  I ka risima ematihlweni ya YehovhaKu fa ka lavo tshembeka vakwe.
16  Oho, Wena Yehovha,Hikuva ndzi nandza wa wena.Ndzi nandza wa wena, n’wana wa hlonga ra wena ra xisati.U ntshunxe switsimbo swa mina.
17  Ndzi ta ku endlela xitlhavelo xa ku nkhensa,Naswona ndzi ta vitana vito ra Yehovha.
18  Switshembiso swa mina leswi hlambanyiweke ndzi ta swi hetisisa eka Yehovha,Ina, emahlweni ka vanhu vakwe hinkwavo,
19  Eswivaveni swa yindlu ya Yehovha,Exikarhi ka wena, Wena Yerusalema.Dzunisani Yah!
131  Oho Yehovha, mbilu ya mina a yi tikurisanga,Hambi ku ri mahlo ya mina a ma titlakusanga;Naswona a ndzi fambanga hi swilo leswikulu ngopfu,Hambi ku ri hi swilo leswi sasekeke ngopfu eka mina.
2  Hakunene ndzi khongotele ni ku miyeta moya-xiviri wa minaKu fana ni n’wana wa ndzumulo ehenhla ka mana wa yena.Moya-xiviri wa mina wu fana ni n’wana wa ndzumulo ehenhla ka mina.
3  Israyele a a rindze YehovhaKu sukela sweswi ku fika enkarhini lowu nga riki na makumu.
3  Wena Yehovha, hikwalaho ka yini swirha swa mina swi tele?Hikwalaho ka yini vo tala va ndzi pfukela?
2  Vo tala va byela moyaxiviri wa mina va ku:“Xikwembu a xi nge n’wi ponisi.” Seʹlah.
3  Oho Yehovha, wena u xitlhangu lexi xi ndzi rhendzeleke,U ku vangama ka mina ni La tlakusaka nhloko ya mina.
4  Ndzi ta vitana Yehovha hi rito ra mina,Naswona u ta ndzi hlamula a ri entshaveni yakwe yo kwetsima. Seʹlah.
5  Loko ku ri mina, ndzi ta pavalala leswaku ndzi etlela;Kunene ndzi ta pfuka, hikuva Yehovha u hambeta a ndzi seketela.
6  A ndzi nge va chavi vanhu va 10 000Lava va longolokeke va ndzi rhendzela matlhelo hinkwawo.
7  Oho Yehovha, Humelela! Ndzi ponise, Wena Xikwembu xanga!Hikuva u ta ba valala va mina hinkwavo erhameni.U ta tshova meno ya lavo homboloka.
8  Ku ponisa i ka Yehovha.Nkateko wa wena wu le henhla ka vanhu va wena. Seʹlah.
33  Huwelelani hi ku tsaka, n’wina lavo lulama, hikwalaho ka Yehovha.Ku dzunisa ku fanele lavo lulama.
2  Nkhensani Yehovha hi haripa;N’wi yimbeleleleni miloti hi swichayachayana swa switende swa miluko ya khume.
3  N’wi yimbeleleleni risimu lerintshwa;Endlani hinkwaswo leswi mi nga swi kotaka eka tingoti ta switende, mi ri karhi mi huwelela hi ku tsaka.
4  Hikuva rito ra Yehovha ri lulamile,Naswona ntirho wakwe hinkwawo wa tshembeka.
5  U rhandza ku tshembeka ni vululami.Misava yi tele hi musa wa rirhandzu wa Yehovha.
6  Matilo ma endliwe hi rito ra Yehovha,Hi moya wa nomu wakwe u endle vuthu ra wona hinkwaro.
7  U hlengeleta mati ya lwandle onge hiloko ma ri edan’wini,U veka mati lama vilulaka evuhlayiselweni.
8  Hinkwavo va misava a va chave Yehovha.Hinkwavo vaaki va tiko leri noneke a va n’wi chave.
9  Hikuva yena u vurile, kutani swi va kona;Yena u lerisile, kutani swi yimisa xisweswo.
10  Yehovha u hahlule kungu ra matiko;U hangalase miehleketo ya vanhu.
11  Xikongomelo xa Yehovha xi ta yima hilaha ku nga riki na makumu;Miehleketo ya mbilu yakwe yi suka eka xitukulwana xin’wana yi ya eka xitukulwana xin’wana.
12  Ra tsaka tiko leri Xikwembu xa rona ku nga Yehovha,Vanhu lava a va hlawuleke va va ndzhaka ya yena.
13  Yehovha u langute a ri ematilweni,U vone vana hinkwavo va vanhu.
14  A ri endhawini leyi a tshamaka eka yonaU honolele hinkwavo lava tshamaka emisaveni.
15  U vumba timbilu ta vona swin’we;U ehleketisisa hi mintirho ya vona hinkwayo.
16  A yi kona hosi leyi ponisiwaka hikwalaho ka mavandla ya nyimpi yo tala;Munhu wa matimba a nga kutsuriwi hi matimba yo tala.
17  Hanci i vuxisi bya ku ponisiwa,Hi vukulu bya ntamu lowu teleke wa yona, a yi ponisi.
18  Waswivo! Tihlo ra Yehovha ri le henhla ka lava va n’wi chavaka,Lava rindzelaka musa wakwe wa rirhandzu,
19  Ku kutsula moyaxiviri wa vona eku feni,Ni ku va londzovota va hanya hi nkarhi wa ndlala.
20  Moyaxiviri wa hina a wu langutele Yehovha.I mupfuni wa hina ni xitlhangu xa hina.
21  Hikuva mbilu ya hina ya tsaka eka yena;Hikuva hi veke ntshembo wa hina eka vito rakwe ro kwetsima.
22  Oho Yehovha, musa wa wena wa rirhandzu a wu ve ehenhla ka hina,Tanihi leswi hi tshameke hi ku rindzerile.
90  Oho Yehovha, kunene wena u ve vutshamobya hina bya xiriviEka xitukulwana xin’wana ku ya eka xitukulwana xin’wana.
2  Tintshava ti nga si velekiwa,Kumbexana u humese misava ni tiko leri noneke onge hiloko u swi humesa hi switlhavi swa ku veleka,U Xikwembu ku suka enkarhini lowu nga riki na makumu ku ya enkarhini lowu nga riki na makumu.
3  U endla leswaku munhu wa nyama a tlhelela entshurini,Naswona u ri: “Tlhelelani, n’wina vana va vanhu.”
4  Hikuva malembe ya 1 000 ematihlweni ya wena ma fana ni siku ra tolo loko ri hundzile,Ku fana ni ku rindza nivusiku.
5  U va kukurile; va va vurhongo byinene;Nimixo va fana ni byanyi bya rihlaza lebyi cincaka.
6  Bya rhumbuka nimixo naswona bya cinca;Nimadyambu bya vuna, kunene byi oma.
7  Hikuva hi herile hi ku hlundzuka ka wena,Hi chavisiwe hi vukarhi bya wena.
8  U veke swidyoho swa hina kwalaho mahlweni ka wena,Swilo swa hina leswi fihliweke emahlweni ka xikandza xa wena lexi vangamaka.
9  Hikuva masiku ya hina hinkwawo ma hungutekile hikwalaho ka ku hlundzuka ka wena;Hi hete malembe ya hina ku fana ni ku hlevetela ntsena.
10  Masiku ya malembe ya hina i malembe ya 70;Loko ku ri hikwalaho ka matimba yo hlawuleka i malembe ya 80,Kambe eka wona ku tshama ku ri ni ku karhateka ni swilo swo biha;Hikuva ma hundza hi ku hatlisa, kutani hi haha.
11  I mani la tivaka ntamu wa ku hlundzuka ka wenaNi ku kariha ka wena hi ku landza ku ku chava?
12  Hi dyondzise ku hlaya masiku ya hina hi ndlela leyiHi nga tisaka mbilu ya vutlhari ha yona.
13  Vuya, Wena Yehovha! Xana swi ta teka nkarhi wo fikela kwihi?Tisole hikwalaho ka malandza ya wena.
14  Hi enerise nimixo hi musa wa wena wa rirhandzu,Leswaku hi ta huwelela hi ku tsaka, hi ta tsaka emasikwini ya hina hinkwawo.
15  Hi tsakise emasikwini lawa u hi xaniseke ha wona,Malembe lawa hi voneke khombo ha wona.
16  Onge ntirho wa wena wu nga vonaka eka malandza ya wenaNi ku vangama ka wena ehenhla ka vana va vona.
17  Ku tsakisa ka Yehovha Xikwembu xa hina a ku ve ehenhla ka hina,Ni ntirho wa mavoko ya hina wu simeke wu tiya ehenhla ka hina.Ina, ntirho wa mavoko ya hina, wu simeke wu tiya.
146  Dzunisani Yah!Dzunisa Yehovha, Wena moya-xiviri wa mina.
2  Ndzi ta dzunisa Yehovha loko ndza ha hanya.Ndzi ta yimbelelela Xikwembu xanga miloti loko ntsena ndza ha ri kona.
3  Mi nga tshembi vanhu va xiyimo xa le henhla,Hambi ku ri n’wana wa munhu wa nyama, loyi a tsandzekaka ku ponisa.
4  Moya wakwe wa huma, a tlhelela entshurini wa yena;Hi siku rero miehleketo yakwe ya lova.
5  Wa tsaka loyi Xikwembu xa Yakobe xi nga mupfuni wa yena,Loyi ntshembo wakwe wu nga eka Yehovha Xikwembu xakwe,
6  Muendli wa tilo ni misava,Wa lwandle ni hinkwaswo leswi nga eka swona,Loyi a hlayisaka ntiyiso hilaha ku nga riki na makumu,
7  Loyi a avanyiselaka lava va dyeleriwaka,Loyi a va nyikaka xinkwa lava nga ni ndlala.Yehovha u ntshunxa lava bohiweke.
8  Yehovha u pfula mahlo ya lava va feke mahlo;Yehovha u pfuxa lava nkhinsameke;Yehovha u rhandza lavo lulama.
9  Yehovha u rindza valuveri;U lamulela n’wana la nga riki na tatana ni noni,Kambe ndlela ya lavo homboloka wa yi gombonyokisa.
10  Yehovha u ta va hosi hilaha ku nga riki na makumu,Xikwembu xa wena, Wena Siyoni, eka xitukulwana xin’wana ku ya eka xitukulwana xin’wana.Dzunisani Yah!
130  Ndzi vitane eka wena ndzi ri evuentweni Wena Yehovha.
2  Oho Yehovha, yingisa rito ra mina.Onge tindleve ta wena ti nga yingisa rito ra swikombelo swa mina.
3  Loko a wu languta swihoxo, Wena Yah,Oho Yehovha, i mani loyi a a ta yima?
4  Hikuva u ni ndzivalelo wa ntiyiso,Leswaku u ta chaviwa.
5  Oho Yehovha, ndzi ni ntshembo, ni moya-xiviri wa mina wu ni ntshembo,Ndzi rindze rito rakwe.
6  Moya-xiviri wa mina wu rindze YehovhaKu tlula varindzi va nimixo,Lava rindzeke mixo.
7  Israyele a a tshame a rindze Yehovha.Hikuva Yehovha u ni musa wa rirhandzu,Naswona u ni nkutsulo lowukulu ngopfu.
8  Yena u ta kutsula Israyele eswihoxweni swa yena hinkwaswo.
83  Oho Xikwembu, u nga miyeli;U nga pfali nomu, u nga tshami u nga vulavuli, Wena Loyi a nga ni Vukwembu.
2  Hikuva waswivo, valala va wena va ni hasahasa;Ni lava va ku vengaka swinene va tlakuse nhloko ya vona.
3  Va lukela vanhu va wena mano exihundleni;Va boha xikhiri va bohela vanhu va wena lava tumbeleke.
4  Va te: “Tanani hi ta va herisa va nga ha vi tiko,Leswaku vito ra Israyele ri nga ha tlheli ri tsundzukiwa.”
5  Hikuva hi mbilu va tsundzuxanile hi vun’we;Va endle ntwanano wa ku lwa na wena,
6  Mintsonga ya Edomu ni Vaiximayele, Mowabu ni Vahageri,
7  Gebali, Amone na Amaleke,Filisita swin’we ni vaaki va Tiri.
8  Na Asiriya ri tihlanganise na vona;Va ve voko ra vana va Lota. Seʹlah.
9  Va endle hilaha u endleke hakona eka Midiyani, eka Sisera,Eka Yabini enkoveni wa Kixoni.
10  Va lovisiwile aEni-dori;Va hundzuke vulongo bya misava.
11  Loko ku ri vanhu va vona va xiyimo xa le henhla, va endle kukotisa Orebe, kukotisa Zebe,Kukotisa Zeba, kukotisa Salmuna tinghanakana takwe hinkwato,
12  Leti vuleke ti ku: “A hi tekeni ndzhaka ya tindhawu to tshama eka tona ta Xikwembu.”
13  Oho Xikwembu xanga, va endle va fana ni xigatlu xa xirhendzevutana,Ku fana ni mahlanga emahlweni ka mheho.
14  Kukotisa ndzilo lowu hisaka khwatiKukotisa langavi leri vavulaka tintshava,
15  Onge u nga va hlongorisa hi ndlela yoleyo hi xidzedze xa wenaOnge u nga va kavanyeta hi mheho ya wena.
16  Tata swikandza swa vona hi tingana,Leswaku vanhu va ta lavisisa vito ra wena, Wena Yehovha.
17  Onge va nga khomiwa hi tingana, va vilela minkarhi hinkwayo,Onge va nga vekiwa ehansi, va lovisiwa;
18  Leswaku vanhu va ta swi tiva leswaku wena loyi vito ra wena u nga Yehovha,Wena u ri wexe u La nge Henhla-henhla emisaveni hinkwayo.
65  Oho Xikwembu, eSiyoni ku ni ku dzunisiwaka wena—ku miyela—;Naswona xitshembiso lexi hlambanyiweke xi ta hetisisiwa eka wena.
2  Oho Mutwi wa xikhongelo, vanhu hinkwavo va ta ta eka wena.
3  Swilo leswi nga ni xidyoho swi tikombe swi ri ni matimba ku ndzi tlula.Loko ku ri ku tlula ka hina nawu, wena u ta ku funengeta.
4  Wa tsaka loyi u n’wi hlawulaka, loyi u endlaka leswaku a tshinela,Leswaku a ta tshama eswivaveni swa wena.Kunene hi ta enerisiwa hi vunene bya yindlu ya wena,Ndhawu yo kwetsima ya tempele ya wena.
5  Eku lulameni u ta hi hlamula hi swilo leswi chavisaka,Oho Xikwembu xa ku ponisiwa ka hina,Ntshembo wa mindzilakana hinkwayo ya misava ni lava va nga le kule elwandle.
6  Xi simeka tintshava ti tiya hi matimba ya xona;Hakunene xi tikhame hi matimba.
7  Xi miyeta ku pfuma ka malwandle,Ku pfuma ka magandlati ya wona ni ku pfilunganyeka ka mintlawa ya matiko.
8  Vaaki va swiphemu swa le makumu va ta chava swikombiso swa wena;Ku huma ka mixo ni ka madyambu u endla leswaku ku huwelela hi ku tsaka.
9  U hundzuluxele nyingiso wa wena emisaveni, leswaku u ta yi nyika hi vutalo;U yi fuwisa swinene.Xinambyana lexi humaka eka Xikwembu xi ni mati yo tala.U lunghiselela tindzoho ta vona,Hikuva hi yona ndlela leyi u lunghiselelaka misava ha yona.
10  Migerho ya yona ya tsakamisiwa, mabuwu ya yona ma fayeteriwa;Wa yi olovisa hi timpfula letikulu; u katekisa leswi milaka eka yona.
11  U tlhandleke harhi ya vunene bya wena elembeni,Mitila ya wena yi thona mafurha.
12  Madyelo ya mananga ma tshama ma ri karhi ma thona,Ni switsunga swi tikhama hi ku tsaka lokukulu.
13  Madyelo ma funengetiwe hi mintlhambi,Ni timbala ta le hansi ti funengetiwe hi tindzoho.Ti huwelela hi ku hlula, ina, ta yimbelela.
70  Oho Xikwembu, hatlisela ku ndzi kutsula,Oho Yehovha, hatlisela ku ndzi pfuna.
2  Onge va nga khomiwa hi tingana va tlhela va yisiwa ehansi lava va lavaka moya-xiriri wa mina.Onge va nga tlhela naswona va tsongahatiwa lava tsakelaka khombo ra mina.
3  Onge va nga tlhelela endzhaku hikwalaho ka tingana, lava vulaka va ku: “Aha, aha!”
4  Onge va nga khana, va tsaka ha wena, hinkwavo lava va ku lavaka,Onge va nga tshamela ku vula va ku: “Xikwembu a xi twarisiwe,”—lava rhandzaka ku ponisa ka wena.
5  Kambe ndza xaniseka naswona ndzi xisiwana.Oho Xikwembu, teka goza hi ku hatlisa hikwalaho ka mina.U mupfuni wa mina ni Muponisi wa mina.Oho Yehovha, u nga hlweli ngopfu.
12  Oho Yehovha, ndzi poni se hikuva lowo tshe mbeka a nga ha ri kona;Hikuva vanhu vo tshembeka a va ha ri kona exikarhi ka vana va vanhu.
2  Va hambeta va byelana leswi nga riki ntiyiso;Hi nomu wo rhetela va hambeta va vulavula hi timbilu timbirhi.
3  Yehovha u ta tsema milomu hinkwayo leyi rhetelaka,Ririmi leri vulavulaka swilo leswikulu,
4  Lava vuleke va ku: “Hi ta hlula hi ririmi ra hina.Milomu ya hina yi le ka hina. I mani la nga ta va n’wini wa hina?”
5  “Hikwalaho ko tekeriwa ka lava xanisekaka, hikwalaho ka nhlomulo wa swisiwana,Ndzi ta humelela enkarhini lowu,” ku vula Yehovha.“Ndzi ta n’wi sirhelela eka mani na mani la n’wi karihelaka.”
6  Marito ya Yehovha i marito yo tenga,Ku fana ni silivhere leyi tengisiweke ekheleni ro tengisa leri nga emisaveni, leyi tengisiweke ka nkombo.
7  Oho Yehovha, wena u ta va rindza;U ta hlayisa un’wana ni un’wana eka xitukulwana lexi hilaha ku nga riki na makumu.
8  Lavo homboloka va rhendzeleka hinkwako,Hikuva vuhomboloki bya tlakusiwa exikarhi ka vana va vanhu.
