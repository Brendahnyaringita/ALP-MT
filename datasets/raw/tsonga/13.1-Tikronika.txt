10  Loko ku ri Vafilisita, va lwe na Israyele; vavanuna va Israyele va balekile emahlweni ka Vafilisita, va hambeta va wa va dlayiwile eNtshaveni ya Gilbowa.
2  Vafilisita va tshinela ekusuhi ngopfu na Sawulo ni vana vakwe; Vafilisita va dlaya Yonathani, Abinadaba na Maliki-xuwa, vana va Sawulo.
3  Ku lwa ku tikela Sawulo; eku heteleleni vacopi ni vavanuna va vurha va n’wi kuma, kutani vacopi va n’wi vavisa ngopfu.
4  Hiloko Sawulo a byela murhwali wa swihlomo swakwe swa nyimpi a ku: “Hlomula banga ra wena u ndzi tlhava hi rona, leswaku vavanuna lava va nga yimbangiki va nga fiki kunene va ndzi khoma hi tihanyi.” Murhwali wa swihlomo swakwe swa nyimpi a a nga swi lavi, hikuva a a chava ngopfu. Kutani Sawulo a teka banga a tiwisela ehenhla ka rona.
5  Loko murhwali wa swihlomo swakwe swa nyimpi a vona leswaku Sawulo u file, hiloko na yena a tiwisela ehenhla ka banga, a fa.
6  Hikwalaho Sawulo ni vana vakwe vanharhu va fa, ni va yindlu yakwe hinkwavo va fa.
7  Loko vavanuna hinkwavo va Israyele lava a va ri exifundzheni xa rivala ra le hansi va vona leswaku Sawulo ni vana vakwe va file, hiloko va sungula ku siya miti ya vona va baleka; endzhaku ka sweswo Vafilisita va fika va tshama eka yona.
8  Esikwini leri tlhandlamaka, loko Vafilisita va fika ku ta hluvula lava va dlayiweke, va kume Sawulo ni vana vakwe va wile eNtshaveni ya Gilbowa.
9  Va n’wi hluvula, va tsema nhloko yakwe, va n’wi hluvula swihlomo swakwe swa nyimpi naswona va rhumela rito etikweni ra Vafilisita hinkwaro leswaku ku tivisiwa swifaniso swa vona swa hava, ni vanhu.
10  Eku heteleleni va veka swihlomo swakwe swa nyimpi endlwini ya xikwembu xa vona, va bohelela ripala rakwe endlwini ya Dagoni.
11  Hinkwavo va le Yabexe le Giliyadi va twa hinkwaswo leswi Vafilisita va swi endleke eka Sawulo.
12  Hiloko vavanuna hinkwavo va vurhena va suka va yima kutani va rhwala ntsumbu wa Sawulo ni mintsumbu ya vana vakwe va yi tisa eYabexe, va lahla marhambu ya vona ehansi ka murhi lowukulu eYabexe; va titsona swakudya ku ringana masiku ya nkombo.
13  Kutani Sawulo a fa hikwalaho ka ku nga tshembeki kakwe hi leswi a a pfumala ripfumelo eka Yehovha malunghana ni rito ra Yehovha leri a nga ri hlayisangiki ni hi ku vutisa mungoma.
14  A nga n’wi vutisanga Yehovha. Hikwalaho u n’wi dlayile a yisa vuhosi eka Davhida n’wana wa Yese.
4  Vana va Yuda a ku ri Faresi, Hezroni na Karimi na Huru na Xobali.
2  Loko ku ri Reyaya n’wana wa Xobali, u ve tata wa Yahata; Yahata na yena u ve tata wa Ahumayi na Lahada. Leyi a ku ri mindyangu ya va le Sora.
3  Lava a ku ri vana va tata wa Etamu: Yizriyele, Ixima na Idibaxa, (naswona vito ra makwavo wa xisati a ku ri Haseleliponi,)
4  Penuwele tata wa Gedori na Ezere tata wa Huxi. Lava a ku ri vana va Huru mativula ya Efurata tata wa Betlehema.
5  Axuri tata wa Tekowa u ve ni vasati vambirhi, Hela na Nara.
6  Hi ku famba ka nkarhi Nara a n’wi velekela Ahuzama, Hefere, Temeni na Ahaxitari. Lava a ku ri vana va Nara.
7  Vana va Hela a ku ri Sereti, Izihara na Ethani.
8  Loko ku ri Kosi, u ve tata wa Anuba na Zobeba ni mindyangu ya Aharela n’wana wa Harumu.
9  Yabese a a xiximeka ngopfu ku tlula vamakwavo; i mana wakwe la n’wi thyeke vito ra Yabese, a ku: “Ndzi n’wi veleke hi ku vaviseka.”
10  Yabese a sungula ku huwelela eka Xikwembu xa Israyele, a ku: “Loko kunene wo ndzi katekisa, u kurisa ndhawu ya mina naswona voko ra wena hakunene ri va na mina, hakunene u ndzi sirhelela ekhombyeni, leswaku ri nga ndzi vavisi—” Kutani Xikwembu xi n’wi nyika leswi a swi kombeleke.
11  Loko ku ri Kelubi makwavo wa Xuha, u ve tata wa Mehiri, loyi a a ri tata wa Exitoni.
12  Exitoni na yena, u ve tata wa Beti-rafa na Pasiya na Tehina tata wa Iri-nahaxi. Lava a ku ri vavanuna va Rheka.
13  Vana va Kenazi a ku ri Otiniyele na Seraya ni vana va Otiniyele, Hatati.
14  Loko ku ri Meyonotayi, u ve tata wa Ofira. Loko ku ri Seraya, u ve tata wa Yowabu tata wa Ge-haraxima; a va tiva mintirho ya mavoko.
15  Vana va Kalebe n’wana wa Yefune a ku ri Iru, Elaha na Nama; vana va Elaha, a ku ri Kenazi.
16  Vana va Yehaleli a ku ri Sifi na Zifa, Tiriya na Asarele.
17  Vana va Ezara a ku ri Yetere, Merede, Efere na Yaloni; hiloko a tika Meriyamu na Xamayi na Ixiba tata wa Exitemowa.
18  Loko ku ri nsati wakwe wa Muyuda, u veleke Yeredi tata wa Gedori na Hevere tata wa Soko na Yekutiyele tata wa Zanowa. Lava a ku ri vana va Bitiya n’wana wa Faro, loyi a tekiweke hi Merede.
19  Vana va nsati wa Hodiya, makwavo wa xisati wa Nahami, a ku ri tata wa Keyila lowa le Garami na Exitemowa lowa Mukati.
20  Vana va Ximoni a ku ri Aminoni na Rhina, Beni-hanani na Tiloni. Vana va Ixi a ku ri Zohete na Beni-zoheti.
21  Vana va Xela n’wana wa Yuda a ku ri Ere tata wa Leka na Lada tata wa Marixa ni mindyangu ya yindlu ya lava a va rhunga lapi ro vevuka va yindlu ya Axabeya;
22  Yokimi ni vavanuna va Kozeba, Yowasi na Sarafu, lava va veke vini va vasati va Mowabu, na Yaxubi-lehemi. Marito ya kona i ya mukhuva wa khale.
23  A va ri vavumbi ni vaaki va Netayimi na Gedera. A va tshama ni hosi entirhweni wa yona kwalaho.
24  Vana va Simiyoni a ku ri Nemuwele na Yamini, Yaribi, Zara, Xawulo,
25  Xalumu n’wana wakwe, Mibisama n’wana wakwe, Mixama n’wana wakwe.
26  Vana va Mixama a ku ri Hamuwele n’wana wakwe, Zakuru n’wana wakwe, Ximeyi n’wana wakwe.
27  Ximeyi a a ri ni vana va majaha va 16 ni va vanhwanyana va tsevu; kambe vamakwavo a va vanga ni vana vo tala va majaha, naswona ku hava lava veke ni vana va majaha vo tala ku fana ni vana va Yuda.
28  Va ye emahlweni va tshama eBera-xeba ni le Mulada ni le Hasara-xuwala
29  ni le Biliha ni le Esemu ni le Tolada
30  ni le Bethuwele ni le Horma ni le Sikilaga
31  ni le Beta-markaboto ni le Hasara-susima ni le Beta-biri ni le Xarayimi. Leyi a ku ri miti ya vona ku ya fikela loko Davhida a fuma.
32  Swimitana swa vona a ku ri Etamu na Ayini, Rimoni na Tokeni na Axani, swi ri swimitana swa ntlhanu.
33  Swimitana swa vona hinkwaswo leswi a swi rhendzele miti leyi a swi fika eBali. Leti a ku ri tindhawu ta vona to tshama eka tona ni ku tsarisiwa ka vona hi ku ya hi swivongo swa vona.
34  Mexobaba na Yameleke na Yoxa n’wana wa Amaziya,
35  na Yuwele na Yehu n’wana wa Yoxibiya n’wana wa Seraya, n’wana wa Asiyele,
36  na Eliwenayi na Yakoba na Yexohaya na Asaya na Adiyele na Yesimiyele na Benaya,
37  na Ziza n’wana wa Xifi, n’wana wa Aloni, n’wana wa Yedaya, n’wana wa Ximri, n’wana wa Xemaya.
38  Lava va ngheneke hi mavito a ku ri tindhuna exikarhi ka mindyangu ya vona, ni vandyangu wa vatata wa vona va engeteleke hi vunyingi.
39  Hiloko va ya endleleni yo nghena ha yona ya Gedori, va kongoma evuxeni bya nkova, va lava madyelo ya mintlhambi ya vona.
40  Eku heteleleni va kuma madyelo yo nona ni lamanene, tiko a ri anamile naswona ri nga kavanyetiwi, kambe ri tshamisekile; hikuva lava a va tshama kwalaho eminkarhini yo sungula a va ri va Hamu.
41  Lava va tsariweke hi mavito ya vona va fika, emasikwini ya Hezekiya lowa hosi ya Yuda, va dlaya lava a va tshama emintsongeni, ku nga va ka Hamu, ni va ka Mewunimi lava a va kumeka kwalaho, lerova va va nyikela endzovisweni ku fikela esikwini leri; va sungula ku tshama endhawini ya vona, hikuva a ku ri ni madyelo ya mintlhambi ya vona.
42  Eka vona a ku ri ni van’wana va vana va Simiyoni lava va yeke eNtshaveni ya Seyiri, vavanuna va 500, va ri na Pelatiya, Neyariya, Refaya na Uziyele vana va Ixi va ri varhangeri va vona.
43  Hiloko va dlaya masalela lawa ma balekeke ya Amaleke, va ya emahlweni va tshama kwalaho ku fikela esikwini leri.
26  Eka mintlawa ya varindzi va tinyangwa: Eka va ka Kora, Mexelemiya n’wana wa Kore wa vana va Asafa.
2  Mexelemiya a a ri ni vana: Zakariya a ri mativula, Yediyayele a ri wa vumbirhi, Zebadiya a ri wa vunharhu, Yataniyele a ri wa vumune,
3  Elami a ri wa vuntlhanu, Yehohanani a ri wa vutsevu, Eliyeho-enayi a ri wa vunkombo.
4  Obede-edomu na yena a a ri ni vana: Xemaya a ri mativula, Yohozabadi a ri wa vumbirhi, Yowa a ri wa vunharhu, Sakara a ri wa vumune na Nethanele a ri wa vuntlhanu,
5  Amiyele a ri wa vutsevu, Isakara a ri wa vunkombo, Pewuletayi a ri wa vunhungu; hikuva Xikwembu a xi n’wi katekisile.
6  Eka Xemaya n’wana wakwe, a ku velekiwe vana va majaha lava a va ri vafumi endlwini ya tata wa vona, hikuva a ku ri vavanuna lava fanelekaka, va matimba.
7  Vana va Xemaya, a ku ri Otini na Refayele na Obede, Elizabada, loyi vamakwavo a va ri vavanuna lava va fanelekaka, Elihu na Semakiya.
8  Lava hinkwavo a ku ri vana va Obede-edomu, vona ni vana va vona ni vamakwavo, vavanuna lava va fanelekaka lava nga ni matimba ya ku tirhela, 62 va ri va Obede-edomu.
9  Mexelemiya a a ri ni vana ni vamakwavo, vavanuna lava va fanelekaka, a va ri 18.
10  Hosa wa vana va Merari a a ri ni vana. Ximri a a ri murhangeri, hikuva a a nga ri mativula kambe tata wakwe u n’wi hlawule a va murhangeri;
11  Hilkiya a va wa vumbirhi, Tebaliya a va wa vunharhu, Zakariya a va wa vumune. Vana hinkwavo ni vamakwavo va Hosa a va ri 13.
12  Eka mintlawa leyi ya varindzi va tinyangwa, tindhuna a ti ri ni mintirho leyi fanaka ni leyi yi endliweke hi vamakwavo, leswaku ti tirha endlwini ya Yehovha.
13  Hiloko va hoxa vuhlolotwana bya lontsongo ku fana ni bya lonkulu etindlwini ta vatata wa vona, bya tinyangwa to hambana-hambana.
14  Kutani vuhlolotwana bya le vuxeni byi wela eka Xelemiya. Va hoxa vuhlolotwana bya Zakariya n’wana wakwe, mutsundzuxi wa vutlhari, vuhlolotwana byakwe byi humela en’walungwini.
15  Bya Obede-edomu byi wele edzongeni, naswona vana vakwe va kume switlati.
16  Bya Xupimi na Hosa byi wele evupela-dyambu ekusuhi ni Nyangwa ya Xalekete egondzweni lerikulu leri tlhandlukaka, ntlawa wa varindzi wu fambisana ni ntlawa wa varindzi;
17  evuxeni a ku ri ni Valevhi va tsevu; en’walungwini hi siku, va ri mune; edzongeni hi siku, va ri mune; evuhlayiselweni a va ri vambirhi-mbirhi;
18  erikupakupeni ku ya evupela-dyambu, a va ri mune egondzweni lerikulu, vambirhi erikupakupeni.
19  Leyi a ku ri mintlawa ya varindzi va tinyangwa ya vana va ka Kora ni vana va Merari.
20  Loko ku ri Valevhi, Ahiya a a langutela xuma xa yindlu ya Xikwembu xa ntiyiso ni xuma xa swilo leswi endliweke swi kwetsima.
21  Vana va Ladani, vana va ka Gerixoni lava a va ri va Ladani; varhangeri va tindlu ta vatatana leti a ti ri ta Ladani lowa ka Gerixoni, Yehiyeli.
22  Vana va Yehiyeli, Zetamu na Yuwele makwavo, a va langutela xuma xa yindlu ya Yehovha.
23  Eka va ka Amirama, eka va ka Izihara, eka va ka Hebroni, eka va ka Uziyele,
24  na Xebuwele n’wana wa Gerixomu, n’wana wa Muxe a a ri murhangeri evuhlayiselweni.
25  Loko ku ri vamakwavo, eka Eliyezere a ku ri na Rehabiya n’wana wakwe na Yexaya n’wana wakwe na Yoramu n’wana wakwe na Zikiri n’wana wakwe na Xelomoto n’wana wakwe.
26  Xelomoto loyi ni vamakwavo a va langutela xuma hinkwaxo xa swilo leswi endliweke swi kwetsima, leswi Davhida lowa hosi ni varhangeri va tindlu ta vatatana, ni varhangeri va vanhu va magidi ni va madzana, ni varhangeri va vuthu va tiendleke ti kwetsima.
27  Etinyimpini ni le ku phangeni va endle swilo swi kwetsima leswaku va hlayisa yindlu ya Yehovha.
28  Ni hinkwaswo leswi Samuwele la vonaka ka ha ri emahlweni na Sawulo n’wana wa Kixi na Abinere n’wana wa Nere na Yowabu n’wana wa Seruya va swi endleke swi kwetsima. Lexi un’wana ni un’wana a xi endleke xi kwetsima a xi lawuriwa hi Xelomiti ni vamakwavo.
29  Eka va ka Izihara, Kenaniya ni vana vakwe a va langutela ntirho wa le handle va ri tindhuna ni vaavanyisi va Israyele.
30  Eka va ka Hebroni, Haxabiya ni vamakwavo, vavanuna lava va fanelekaka va 1 700 a va ri vakongomisi va Israyele exifundzheni xa Yordani ku ya evupela-dyambu entirhweni hinkwawo wa Yehovha ni vutirheli bya hosi.
31  Eka va ka Hebroni, Yariya a a ri murhangeri wa va ka Hebroni hi ku ya hi switukulwana swa wona hi vatata wa wona. Elembeni ra vu-40 ra vuhosi bya Davhida va laviwile, kutani ku kumeke vavanuna va vurhena, va matimba exikarhi ka Yazere eGiliyadi.
32  Vamakwavo, vavanuna lava va fanelekaka, a va ri vavanuna va 2 700, varhangeri va tindlu ta vatatana. Kutani Davhida lowa hosi a va veka va langutela va ka Ruveni ni va ka Gadi ni xiphemu xa nyimba ya va ka Manase, eka mhaka yin’wana ni yin’wana ya Xikwembu xa ntiyiso ni ya hosi.
11  Hi ku famba ka nkarhi Vaisrayele hinkwavo va hlengeletana eka Davhida eHebroni, va ku: “Waswivo! Hina hi rhambu ra wena ni nyama ya wena.
2  Tolo ni le nkarhini lowu hundzeke, niloko Sawulo a ha ri hosi ya hina, hi wena loyi a a rhangela Israyele, u ri humesa ni ku ri nghenisa; Yehovha Xikwembu xa wena a ku byela a ku, ‘Wena u ta risa vanhu va mina, ku nga Israyele, naswona wena u ta va murhangeri wa vanhu va mina, ku nga Israyele.’”
3  Hiloko vakulukumba hinkwavo va Israyele va ta eka hosi eHebroni, Davhida a endla ntwanano na vona eHebroni emahlweni ka Yehovha; endzhaku ka sweswo va tota Davhida a va hosi ya Israyele, hi ku landza rito ra Yehovha hi Samuwele.
4  Endzhaku Davhida ni tiko hinkwaro ra Israyele va ya eYerusalema, hileswaku, eYebusi, etikweni leri Vayebusi a va ake eka rona.
5  Kutani vaaki va Yebusi va sungula ku byela Davhida va ku: “Wena a wu nge ngheni laha.” Hambiswiritano, Davhida a teka khokholo ra Siyoni, ku nga Muti wa Davhida.
6  Hiloko Davhida a ku: “Un’wana ni un’wana la nga ta hlasela Vayebusi ku sungula, u ta va murhangeri ni hosana.” Kutani Yowabu n’wana wa Seruya a va wo sungula, hiloko a va murhangeri.
7  Davhida a tshama endhawini leyi swi tikaka ku yi tshinelela. Hi yona mhaka leyi va yi vitaneke Muti wa Davhida.
8  A sungula ku aka muti matlhelo hinkwawo, ku suka eXitsungeni ku ya eswiphen’wini leswi nga ekusuhi, kambe Yowabu a endla leswaku muti hinkwawo wu tlhela wu hanya.
9  Davhida a ya emahlweni a kula, hikuva Yehovha wa mavuthu a a ri na yena.
10  Lava i varhangeri va vavanuna va matimba va Davhida, lava va n’wi seketeleke swinene evuhosini byakwe swin’we ni tiko hinkwaro ra Israyele, ku n’wi endla hosi hi ku landza rito ra Yehovha malunghana na Israyele.
11  Lowu i nxaxamelo wa vavanuna va matimba lava a va ri va Davhida: Yaxobuwamu n’wana wa Hakimoni, murhangeri wa lava vanharhu. A a ndziwita fumu ehenhla ka vanhu va 300 lava dlayiweke hi nkarhi wun’we.
12  Endzhaku kakwe a ku ri na Eliyazara n’wana wa Dodo lowa Muahowa. A a ri exikarhi ka vavanuna vanharhu va matimba.
13  Hi yena loyi a a ri na Davhida ePasa-damima, laha Vafilisita va hlengeletaneke kona leswaku va lwa. A ku ri ni nsimu leyi a yi tele maxalana, loko ku ri vanhu, a va balekile hikwalaho ka Vafilisita.
14  Kambe u yime exikarhi ka nsimu leyi, a yi kutsula, a dlayetela Vafilisita, lerova Yehovha a ponisa hi ku ponisa lokukulu.
15  Kutani vanharhu eka varhangeri lava va 30 va rhelela va ya eribyeni, eka Davhida ebakweni ra Adulamu, loko nxaxa wa Vafilisita wu dzimiwe erivaleni ra le hansi ra Refayimi.
16  Hi nkarhi wolowo Davhida a a ri endhawini leyi swi nonon’hwaka ku yi tshinelela; naswona hi nkarhi wolowo govela ra Vafilisita a ri ri eBetlehema.
17  Endzhakunyana ka nkarhi Davhida a phofula ku navela ka yena, a ku: “Onge ndzi nga nwa mati ya xihlovo xa Betlehema lexi nga enyangweni!”
18  Hiloko vavanuna lava vanharhu va matimba va manyukuta va nghena enxaxeni wa Vafilisita, va ka mati exihlobyeni xa Betlehema lexi nga enyangweni, va ta na wona va ma rhwele, va ma tisa eka Davhida. Davhida a nga pfumelanga ku ma nwa kambe a ma chululela eka Yehovha.
19  A ya emahlweni a ku: “A hi swinene eka mina, malunghana ni Xikwembu xanga, ku endla leswi! Xana ndzi nga nwa ngati ya vavanuna lava nghenisaka mimoya-xiviri ya vona ekhombyeni? Hikuva va nghenise mimoya-xiviri ya vona ekhombyeni leswaku va ma tisa.” A nga pfumelanga ku ma nwa. Leswi i swilo leswi endliweke hi vavanuna lava vanharhu va matimba.
20  Loko ku ri Abixayi makwavo wa Yowabu, yena u ve murhangeri wa lava vanharhu; naswona u ndziwite fumu rakwe eka vanhu va 300 lava va dlayiweke, a a ri ni ndhuma leyi fanaka ni ya lava vanharhu.
21  Eka vona va ri vanharhu, a a hlawuleke ku tlula lavan’wana vambirhi, naswona u ve ndhuna ya vona; kambe a nga ringananga ni lava vanharhu vo sungula.
22  Loko ku ri Benaya n’wana wa Yoyada, n’wana wa wanuna la nga ni vurhena, loyi a endleke swiendlo swo tala eKabizele, yena u dlaye vana vambirhi va Ariyele wa le Mowabu; naswona yena u rhelerile a ya dlaya nghala endzeni ka khele ra mati esikwini leri a ku wa gamboko.
23  Hi yena la dlayeke wanuna wa Muegipta, wanuna loyi a a lehe hi ndlela leyi nga tolovelekangiki, swisungunu swa ntlhanu. Muegipta loyi a a tamele fumu leri fanaka ni mhandzi ya valuki va mapesa; kambe u rhelele a ya eka yena a ri ni nhonga ivi a wutla fumu evokweni ra Muegipta, a n’wi dlaya hi fumu rakwe.
24  Swilo leswi swi endliwe hi Benaya n’wana wa Yoyada, a a ri ni vito exikarhi ka vavanuna lava vanharhu va matimba.
25  Hambileswi a a hlawuleke ku tlula lava va 30, kambe a nga fikanga eka xiyimo xa lava vanharhu. Hambiswiritano, Davhida u n’wi veke a lawula ntlawa wa varindzi vakwe.
26  Loko ku ri vavanuna va matimba va vandla ra nyimpi, a ku ri Asahele makwavo wa Yowabu, Elihanani n’wana wa Dodo wa le Betlehema,
27  Xamoti lowa le Harori, Helese lowa le Peloni,
28  Ira n’wana wa Ikexi lowa le Tekowa, Abi-ezere lowa le Anathoti,
29  Sibekayi lowa le Huxa, Ilayi lowa le Ahowa,
30  Maharayi lowa le Netofa, Helede n’wana wa Bhana lowa le Netofa,
31  Itayi n’wana wa Ribayi wa le Gibiya wa vana va Benjamini, Benaya lowa le Piratoni,
32  Hurayi la humaka eminkoveni ya Gaxi, Abiyele lowa le Araba,
33  Azamavhete lowa le Bahurimi, Eliyahaba lowa le Xalabimi,
34  vana va Haxeme lowa le Gizoni, Yonathani n’wana wa Xage lowa le Harari,
35  Ahiyamu n’wana wa Sakara lowa le Harari, Elifala n’wana wa Ura,
36  Hefere lowa le Mekera, Ahiya lowa le Peloni,
37  Hesiro lowa le Karimeli, Narayi n’wana wa Ezibayi,
38  Yuwele makwavo wa Natani, Mibara n’wana wa Hageri,
39  Seleke lowa Muamone, Naharayi lowa le Beroti, murhwali wa swihlomo swa nyimpi swa Yowabu n’wana wa Seruya,
40  Ira lowa Muitira, Garebe lowa le Itira,
41  Uriya lowa Muheti, Zabada n’wana wa Ahilayi,
42  Adina n’wana wa Xiza lowa ka Ruveni, murhangeri wa va ka Ruveni, loyi ha yena a ku ri na 30;
43  Hanani n’wana wa Maka, na Yuxafati wa le Mitina,
44  Uziya lowa le Axitaroti, Xama na Yeyiyele, vana va Hotamu lowa le Arowere,
45  Yediyayele n’wana wa Ximri, na Yoha makwavo lowa le Tizi,
46  Eliyele lowa le Havhi, Yeribayi na Yoxavhiya vana va Elinama, na Itima lowa Mumowabu.
47  Eliyele, Obede, Yasiyele lowa le Mizoba.
8  Loko ku ri Benjamini, u ve tata wa Bela mativula yakwe, Axabela a va wa vumbirhi na Ahara a va wa vunharhu,
2  Noha a va wa vumune na Rafa a va wa vuntlhanu.
3  Bela a va ni vana, Adara, Gera, Abihudi,
4  Abixuwa, Namani, Ahowa,
5  Gera, Xefufami na Huramu.
6  Lava a ku ri vana va Ehudi. Lava a ku ri varhangeri va tindlu ta vatata wa lava va akeke eGeba, va va yise evukhumbini le Manahate.
7  Namani na Ahiya; Gera—hi yena loyi a va tekeke a va yisa evukhumbini, u ve tata wa Uza na Ahihudi.
8  Loko ku ri Xaharayimi, u ve tata wa vana lava a va ri etikweni ra Mowabu endzhaku ka loko a va hlongorile. Vasati vakwe a ku ri Huximu na Bara.
9  Hi nsati wakwe Hodexe, u ve tata wa Yobabu, Zibiya, Mexa, Malikomo,
10  Yewuzi, Sakiya na Mirima. Lava a ku ri vana vakwe, varhangeri va tindlu ta vatatana.
11  Hi Huximu, u ve tata wa Abithubi na Elipala.
12  Vana va Elipala a ku ri Ebere, Mixamu na Xemedi, lava va akeke Ono na Lodi ni swimitana leswi swi titshegeke ha yona,
13  na Beriya na Xema. Lava a va ri varhangeri va tindlu ta vatata wa lava a va tshama eAyaloni. Lava hi vona lava va hlongoleke vaaki va Gati.
14  A ku ri na Ahiyo, Xaxaki, Yeremoto,
15  Zebadiya, Aradi, Edere,
16  Mikayele, Ixipa, Yoha, vana va Beriya,
17  na Zebadiya, Mexulama, Hiziki, Hevere,
18  Iximerayi, Iziliya, Yobabu, vana va Elipala,
19  na Yakimi, Zikiri, Zabidi,
20  Eliyenayi, Ziletayi, Eliyele,
21  Adaya, Beraya, Ximrata, vana va Ximeyi,
22  na Ixipana, Ebere, Eliyele,
23  Abidoni, Zikiri, Hanani,
24  Hananiya, Elami, Anatotiya,
25  Ifideya, Penuwele, vana va Xaxaki,
26  Xamuxerayi, Xehariya, Ataliya,
27  Yarexiya, Eliya, Zikiri, vana va Yerohamu.
28  Lava a va ri varhangeri va tindlu ta vatatana hi vatukulu va vona, ku nga tindhuna. Lava hi vona lava a va tshama eYerusalema.
29  Tata wa Gibiyoni, Yeyiyele, a a tshama eGibiyoni, vito ra nsati wakwe a ku ri Maka.
30  N’wana wakwe wa mativula a ku ri Abidoni, na Suru, Kixi, Bali, Nadabu,
31  Gedori, Ahiyo na Zakere.
32  Loko ku ri Mikiloto, u ve tata wa Xamiya. Kunene lava hi vona lava a va tshama emahlweni ka vamakwavo eYerusalema swin’we ni vamakwavo.
33  Loko ku ri Nere, u ve tata wa Kixi; Kixi yena u ve tata wa Sawulo; Sawulo yena u ve tata wa Yonathani, Maliki-xuwa, Abinadaba na Exibali.
34  N’wana wa Yonathani a ku ri Meriba-bali. Loko ku ri Meriba-bali, u ve tata wa Mikiya.
35  Vana va Mikiya a ku ri Pitoni, Meleki, Tariya na Akazi.
36  Loko ku ri Akazi, u ve tata wa Yehowada; Yehowada yena u ve tata wa Alimethe, Azamavhete na Zimri. Zimri yena u ve tata wa Mosa;
37  Mosa yena u ve tata wa Bineya, Rhafa n’wana wakwe, Eliyasa n’wana wakwe, Azele n’wana wakwe.
38  Azele a a ri ni vana va tsevu, mavito ya vona hi lawa: Azirikamu, Bokeru, Iximayele, Xeyariya, Obadiya na Hanani. Lava hinkwavo a va ri vana va Azele.
39  Vana va Exeke makwavo a ku ri Ulama mativula yakwe, Yewuxi a ri wa vumbirhi na Elifalete a ri wa vunharhu.
40  Vana va Ulama va ve vavanuna va vurhena ni matimba, va kunga vurha, va ri ni vana vo tala ni vatukulu, va ri 150. Lava hinkwavo a ku ri vana va Benjamini.
16  Kutani va nghenisa areka ya Xikwembu xa ntiyiso va yi veka endzeni ka ntsonga lowu Davhida a a wu dzimele yona; va sungula ku nyikela magandzelo yo hisiwa ni switlhavelo swa xinakulobye emahlweni ka Xikwembu xa ntiyiso.
2  Loko Davhida a hetile ku nyikela gandzelo ro hisiwa ni switlhavelo swa xinakulobye, a katekisa vanhu hi vito ra Yehovha.
3  Ku tlula kwalaho, u avele Vaisrayele hinkwavo, vavanuna ni vavasati, un’wana ni un’wana xinkwa xa xirhendzevutana ni ximbundzwa xa mihandzu ya micindzu ni ximbundzwa xa mukhusu wa madiriva.
4  Hiloko a veka Valevhi van’wana emahlweni ka areka ya Yehovha leswaku va va vatirheli, va tsundzuxa, va nkhensa ni ku dzunisa Yehovha Xikwembu xa Israyele,
5  Asafa a ri murhangeri, a landzeriwa hi Zakariya, Yeyiyele, Xemiramoto, Yehiyele, Matitiya, Eliyabu, Benaya, Obede-edomu na Yeyiyele va ri ni swichayachayana swa timbila ta tingoti ni tiharipa, Asafa a ri ni swiphambati leswi twalaka ngopfu,
6  na Benaya na Yahaziyele lava va vaprista, nkarhi hinkwawo va ri ni timhalamhala emahlweni ka areka ya ntwanano wa Xikwembu xa ntiyiso.
7  A ku ri ro sungula esikwini rero Davhida a humesa munyikelo wo nkhensa Yehovha a tirhisa Asafa ni vamakwavo:
8  “Nkhensani Yehovha; vitanani vito rakwe,Tivisani vanhu swiendlo swa yena!
9  N’wi yimbeleleleni, n’wi yimbeleleleni miloti,Ehleketisisani hi swiendlo swakwe hinkwaswo swo hlamarisa.
10  Tibumeni hi vito rakwe ro kwetsima,Timbilu ta lava va lavaka Yehovha a ti tsake.
11  Lavisisani Yehovha ni ntamu wakwe,Lavani xikandza xakwe nkarhi hinkwawo.
12  Tsundzukani swiendlo swakwe swo hlamarisa leswi a swi endleke,Masingita yakwe ni swiboho swa vuavanyisi swa nomu wakwe,
13  N’wina vana va Israyele nandza wakwe,N’wina vana va Yakobe, vahlawuriwa vakwe.
14  I Yehovha Xikwembu xa hina; swiboho swakwe swa vuavanyisi swi le misaveni hinkwayo.
15  Tsundzukani ntwanano wakwe hilaha ku nga riki na makumu,Rito leri a ri leriseke, eka switukulwana swa gidi,
16  Ntwanano lowu a wu endleke na Abrahama,Ni rito rakwe ro hlambanya eka Isaka.
17  Ni rito leri a ri vekeke ri va xileriso eka Yakobe,Ri va ntwanano lowu tshamaka hilaha ku nga heriki ni le ka Israyele,
18  A ku, ‘Ndzi ta mi nyika tiko ra Kanana,Ri va xiavelo xa ndzhaka ya n’wina.’
19  Mi kume xitshembiso lexi loko ma ha ri nhlayo leyitsongo,Ina, loko ma ha ri vatsongo swinene, naswona mi ri valuveri eka rona.
20  A va tshamela ku famba va suka etikweni rin’wana ku ya etikweni rin’wana,Ku suka emfun’weni wun’wana ku ya eka vanhu van’wana.
21  A nga pfumelelanga munhu leswaku a va dyelela,Kambe u tshinye tihosi hikwalaho ka vona,
22  A ku, ‘N’wina mi nga tshuki mi khumba vatotiwa va mina,Naswona mi nga endli nchumu xo biha eka vaprofeta va mina.’
23  Yimbelelelani Yehovha, n’wina hinkwenu va misava!Siku ni siku tivisani ku ponisa loku a ku nyikaka!
24  Rungulani ku vangama ka yena exikarhi ka matiko,Swiendlo swakwe swo hlamarisa exikarhi ka vanhu hinkwavo.
25  Hikuva Yehovha i nkulu naswona u fanele a dzunisiwa swinene,U fanele a chaviwa ku tlula swikwembu leswin’wana hinkwaswo.
26  Hikuva hinkwaswo swikwembu swa vanhu i swikwembu leswi nga pfuniki nchumu.Loko ku ri Yehovha, u endle matilo.
27  Xindzhuti ni ku vangama swi le mahlweni ka yena,Ntamu ni ntsako swi le ndhawini yakwe.
28  N’wina mindyangu ya vanhu, nyikani Yehovha,Nyikani Yehovha ku vangama ni ntamu.
29  Nyikani Yehovha ku vangama ka vito rakwe,Tamelani nyiko mi ta emahlweni ka yena.Nkhinsamani eka Yehovha hi ku tisasekisa ko kwetsima.
30  Vanani ni switlhavi leswikulu hikwalaho ka yena, n’wina hinkwenu vanhu va misava!Tiko leri noneke ri simekiwe ri tiya:A ri nge pfuki ri tsekatsekisiwile.
31  Matilo a ma tsake, ni misava a yi khane,A swi vule exikarhi ka matiko, ‘Yehovha i ho-​si!’
32  Lwandle a ri pfume ni leswi swi teleke eka rona,Nhova a yi khane ni hinkwaswo leswi swi nga eka yona.
33  Hi nkarhi lowu fanaka mirhi hinkwayo ya khwati a yi huwelele hi ku tsaka hikwalaho ka Yehovha,Hikuva u tele ku ta avanyisa misava.
34  Nkhensani Yehovha, hikuva hi lonene,Hikuva musa wakwe wa rirhandzu i wa hilaha ku nga riki na makumu.
35  Mi ku, ‘Hi ponise, Wena Xikwembu xa ku ponisiwa ka hina,U hi hlengeleta hi huma eka va matikoLeswaku hi nkhensa vito ra wena ro kwetsima, hi ku dzunisa hi ku tsaka.
36  A a dzunisiwe Yehovha Xikwembu xa Israyele ku suka enkarhini lowu nga riki na makumu ku ya enkarhini lowu nga riki na makumu.’” Vanhu hinkwavo va ku, “Amen,” va dzunisa Yehovha.
37  Hiloko a siya Asafa ni vamakwavo emahlweni ka areka ya ntwanano wa Yehovha leswaku va tirhela emahlweni ka Areka nkarhi hinkwawo, hi ku landza xilaveko xa siku ni siku;
38  na Obede-edomu ni vamakwavo, va ri 68, Obede-edomu n’wana wa Yedutani na Hosa va ri varindzi va tinyangwa;
39  na Sadoki lowa muprista ni vamakwavo lava va vaprista emahlweni ka tabernakela ya Yehovha endhawini leyi tlakukeke leyi a yi ri eGibiyoni,
40  leswaku va nyikela magandzelo yo hisiwa eka Yehovha ealitarini ya gandzelo ro hisiwa nkarhi hinkwawo nimixo ni nimadyambu ni hinkwaswo leswi tsariweke enawini wa Yehovha lowu a wu leriseke Israyele;
41  va ri na Hemani na Yedutani ni van’wana hinkwavo lava va boxiweke hi mavito leswaku va nkhensa Yehovha, hikuva “musa wakwe wa rirhandzu i wa hilaha ku nga riki na makumu”;
42  va ri na Hemani na Yedutani, leswaku va pfumisa timhalamhala ni swiphambati ni swichayachayana swa risimu ra Xikwembu xa ntiyiso; ni vana va Yedutani enyangweni.
43  Vanhu hinkwavo va famba, un’wana ni un’wana a ya endlwini yakwe. Hiloko Davhida a rhendzeleka a katekisa yindlu yakwe.
18  Endzhaku ka sweswo Davhida a dlaya Vafilisita, a va hlula, a teka Gati evokweni ra Vafilisita ni swimitana leswi swi titshegeke ha wona.
2  Hiloko a hlasela Mowabu, kutani Vamowabu va va malandza ya Davhida lama rhwalaka ndzuvo.
3  Davhida a ya emahlweni a dlaya Hadadezera hosi ya Soba eHamati loko a ri endleleni ya ku ya lawula enambyeni wa Yufrata.
4  Ku tlula kwalaho, Davhida a n’wi tekela makalichi ya 1 000 ni vagadi va tihanci va 7 000 ni vavanuna va 20 000 lava fambaka hi milenge. Davhida a tsema misiha hinkwayo ya tihanci ta ku koka makalichi, kambe eka tona, a siya tihanci ta ku koka makalichi ta 100.
5  Loko Siriya wa Damaska a fika ku ta pfuna Hadadezera hosi ya Soba, Davhida a dlaya vavanuna va 22 000 exikarhi ka Vasiriya.
6  Endzhaku ka sweswo Davhida a veka masocha eSiriya wa Damaska, kutani Vasiriya va va malandza ya Davhida lawa ma rhwalaka ndzuvo. Yehovha a ya emahlweni a ponisa Davhida kun’wana ni kun’wana laha a a ya kona.
7  Tlhandlakambirhi, Davhida a teka switlhangu swa xirhendzevutana swa nsuku leswi a swi ri swa malandza ya Hadadezera a swi tisa eYerusalema.
8  Ku sukela eTibihata na Kuni, miti ya Hadadezera, Davhida a teka koporo yo tala ngopfu. Solomoni u endle lwandle ra koporo ni tiphuphu ni swingolongondzwana swa koporo ha yona.
9  Loko Toyi hosi ya Hamati a twa leswaku Davhida u dlaye vandla hinkwaro ra nyimpi ra Hadadezera hosi ya Soba,
10  xikan’we-kan’we a rhuma Hadorama n’wana wakwe eka Hosi Davhida a ya n’wi pfuxela ni ku n’wi ndhundhuzela hikwalaho ka leswi a lweke na Hadadezera kutani a n’wi dlaya, (hikuva Hadadezera a a leteriwile enyimpini ku lwa na Toyi,) naswona a a ri ni swilo swa mixaka hinkwayo swa silivhere ni swa nsuku ni swa koporo.
11  Leswi na swona Hosi Davhida u swi hlawulekisele Yehovha swin’we ni silivhere ni nsuku leswi a swi tekeke ematikweni hinkwawo, ku suka aEdomu ni ku suka eMowabu ni ku suka eka vana va Amone ni ku suka eka Vafilisita, ni ku suka eka Amaleke.
12  Loko ku ri Abixayi n’wana wa Seruya, u dlaye Vaedomu va 18 000, eNkoveni wa Munyu.
13  Kutani a veka masocha aEdomu, hiloko Vaedomu hinkwavo va va malandza ya Davhida. Yehovha a hambeta a ponisa Davhida kun’wana ni kun’wana laha a a ya kona.
14  Davhida a ya emahlweni a fuma tiko hinkwaro ra Israyele, a a hambeta a avanyisa vanhu va yena hinkwavo ni ku va endlela swo lulama.
15  Kutani Yowabu n’wana wa Seruya a a lawula vuthu ra nyimpi; Yehoxafati n’wana wa Ahiludi a a ri mutsari wa timhaka.
16  Sadoki n’wana wa Ahithuba na Ahimeleke n’wana wa Abiyatara a va ri vaprista, Xavhixa a a ri matsalana.
17  Kutani Benaya n’wana wa Yoyada a a ri mulawuri wa Vakereti ni Vapeleti. Vana va Davhida a va ri exiyin’weni xo rhanga etlhelo ka hosi.
17  Hi ku hatlisa loko Davhida a sungula ku tshama endlwini yakwe, Davhida a byela Natani lowa muprofeta a ku: “Ndzi tshama endlwini ya mikedari, kambe areka ya ntwanano wa Yehovha yi le ntsongeni wa malapi.”
2  Hiloko Natani a ku eka Davhida: “Endla hinkwaswo leswi swi nga embilwini ya wena, hikuva Xikwembu xa ntiyiso xi na wena.”
3  Evusikwini byebyo, rito ra Xikwembu ri fika eka Natani, ri ku:
4  “Famba u ya byela nandza wa mina Davhida, u ku, ‘Yehovha u te: “A hi wena la nga ta aka yindlu leyi ndzi nga ta tshama eka yona.
5  Hikuva a ndzi si tshama endlwini ku sukela esikwini leri ndzi humeseke vana va Israyele ku fikela esikwini leri, kambe a ndzi hamba ndzi suka entsongeni wun’wana ndzi ya tshama entsongeni wun’wana, ni ku suka etabernakeleni yin’wana ndzi ya eka yin’wana.
6  Enkarhini hinkwawo lowu ndzi famba-fambeke etikweni hinkwaro ra Israyele, xana ndzi tshame ndzi vula rito eka vaavanyisi va Israyele lava ndzi va leriseke leswaku va risa vanhu va mina, ndzi ku, ‘Ha yini n’wina mi nga ndzi akelanga yindlu ya mikedari?’”’
7  “Kutani u ta byela nandza wa mina Davhida, u ku, ‘Yehovha wa mavuthu u te: “Mina ndzi ku teke emadyelweni, laha a wu risa ntlhambi, leswaku u va murhangeri wa vanhu va mina, ku nga Israyele.
8  Ndzi ta va na wena kun’wana ni kun’wana laha u yaka kona, ndzi ta susa valala va wena hinkwavo emahlweni ka wena, kunene ndzi ta ku endlela vito ku fana ni vito ra vanhu lavakulu lava nga emisaveni.
9  Kunene ndzi ta hlawula ndhawu ya vanhu va mina, ku nga Israyele, ndzi va byala, hakunene va ta tshama laha va nga kona, a va nge he tlheli va karhatiwa; vana vo pfumala ku lulama a va nge he tlheli va va xanisa hilaha va endleke hakona eku sunguleni,
10  hambi ku ri ku sukela emasikwini lawa ndzi nga ta veka vaavanyisi leswaku va lerisa vanhu va mina, ku nga Israyele. Kunene ndzi ta tsongahata valala va wena hinkwavo. Ndza ku byela, ‘Yehovha u ta tlhela a ku akela yindlu.’
11  “‘“Loko masiku ya wena ma herile leswaku u ya eka vatata va wena, kunene ndzi ta veka mbewu ya wena endzhaku ka wena, leyi nga ta va ya vana va wena, hakunene ndzi ta byi simeka byi tiya vuhosi bya yona.
12  Hi yona leyi yi nga ta ndzi akela yindlu, kunene ndzi ta simeka xiluvelo xa yona xi tiya hilaha ku nga riki na makumu.
13  Mina ndzi ta va tata wa yona, yona yi va n’wana wa mina; musa wa mina wa rirhandzu a ndzi nge wu susi eka yona hi ndlela leyi ndzi wu suseke ha yona eka loyi a a ri emahlweni ka wena.
14  Ndzi ta n’wi yimisa endlwini ya mina ni le vuhosini bya mina hilaha ku nga riki na makumu, naswona xiluvelo xakwe xi ta tshama hilaha ku nga riki na makumu.”’”
15  Natani u vulavule eka Davhida hi ku landza marito lawa hinkwawo ni hi ku landza xivono lexi hinkwaxo.
16  Endzhaku ka sweswo Hosi Davhida a fika a tshama ehansi emahlweni ka Yehovha, a ku: “Xana hi mina mani, Wena Yehovha Xikwembu, naswona yindlu ya mina yo va yini leswi u ndzi tiseke ku ta fika laha?
17  Onge hiloko leswi swi fanele swi va nchumu wutsongo ematihlweni ya wena, Wena Xikwembu, kambe u tlhele u vhumbha malunghana ni yindlu ya nandza wa wena ku ya fika enkarhini lowu wa ha riki ekule, lowu taka kutani u ndzi teke ndzi fana ni munhu la nga vaka exiyin’weni xa le henhla, Wena Yehovha Xikwembu.
18  Xana Davhida a nga engetela yini a vulavula na wena malunghana ni ku xixima nandza wa wena, kasi wena u n’wi tiva kahle nandza wa wena?
19  Oho Yehovha, hikwalaho ka rito ra wena ni ku pfumelelana ni mbilu ya wena, u endle swilo leswi leswikulu hinkwaswo hi ku tivisa mintirho hinkwayo leyikulu.
20  Oho Yehovha, a nga kona la fanaka na wena, naswona a ku na Xikwembu handle ka wena eka hinkwavo lava hi va tweke hi tindleve ta hina.
21  Xana hi rihi tiko rin’wana emisaveni leri fanaka ni vanhu va wena, ku nga Israyele, lava Xikwembu xa ntiyiso xi tikutsuleleke vona va va tiko, leswaku xi va nyika vito ni ku va endlela swilo leswikulu ni leswi chavisekaka hi ku hlongola matiko emahlweni ka vanhu va wena lava u tikutsuleleke vona aEgipta?
22  U ye emahlweni u veka vanhu va wena, ku nga Israyele, va va vanhu va wena hilaha ku nga riki na makumu, kutani wena, Wena Yehovha u ve Xikwembu xa vona.
23  Sweswi, Wena Yehovha, rito leri u ri vulavuleke malunghana ni nandza wa wena ni yindlu yakwe, a ri tshembeke hilaha ku nga riki na makumu, u endla hilaha u vuleke hakona.
24  Vito ra wena a ri ve lerikulu hilaha ku nga riki na makumu, va ku, ‘Yehovha wa mavuthu, Xikwembu xa Israyele, i Xikwembu xa Israyele,’ yindlu ya nandza wa wena Davhida a yi simekiwe yi tiya emahlweni ka wena.
25  Hikuva wena Xikwembu xanga, u hlavutele eka nandza wa wena xikongomelo xo n’wi akela yindlu. Hi yona mhaka leyi nandza wa wena a kumeke xivangelo xa ku khongela emahlweni ka wena.
26  Kutani sweswi, Wena Yehovha, u Xikwembu xa ntiyiso, vunene lebyi u byi tshembise nandza wa wena.
27  Kutani swi veke eka wena, u katekisa yindlu ya nandza wa wena leswaku yi tshama hilaha ku nga riki na makumu emahlweni ka wena; hikuva wena, Wena Yehovha, u katekisile, naswona swi katekile hilaha ku nga riki na makumu.”
9  Loko ku ri Vaisrayele hinkwavo, a va tsarisiwe hi ku ya hi swivongo; va tsariwile eBukwini ya Tihosi ta Israyele. Yuda ri yisiwe evukhumbini le Babilona hikwalaho ka ku pfumala ku tshembeka.
2  Vaaki vo sungula lava a va ri endzhakeni ya vona emitini ya vona a ku ri Vaisrayele, vaprista, Valevhi ni Vanethinimi.
3  EYerusalema a ku tshama vana van’wana va Yuda ni vana van’wana va Benjamini ni vana van’wana va Efrayimi ni va Manase:
4  Utayi n’wana wa Amihudi, n’wana wa Omri, n’wana wa Imri, n’wana wa Bani, wa vana va Faresi n’wana wa Yuda.
5  Eka va ka Xilo, Asaya lowa mativula ni vana vakwe.
6  Eka vana va Zara, Yewele ni vamakwavo va 690.
7  Eka vana va Benjamini, Sallu n’wana wa Mexulama, n’wana wa Hodavhiya, n’wana wa Hasenuwa,
8  na Ibenaya n’wana wa Yerohamu, na Elaha n’wana wa Uzi, n’wana wa Mikiri, na Mexulama n’wana wa Xefatiya, n’wana wa Rhuwele, n’wana wa Ibiniya.
9  Vamakwavo hi ku landzelana ka vona a va ri 956. Lava hinkwavo a ku ri varhangeri va vatatana hi yindlu ya vatata wa vona.
10  Eka vaprista a ku ri na Yedaya, Yoyaribi, Yakini,
11  Azariya n’wana wa Hilkiya, n’wana wa Mexulama, n’wana wa Sadoki, n’wana wa Merayoto, n’wana wa Ahithuba, murhangeri wa yindlu ya Xikwembu xa ntiyiso,
12  Adaya n’wana wa Yerohamu, n’wana wa Paxahuru, n’wana wa Malikiya, na Masayi n’wana wa Adiyele, n’wana wa Yahazira, n’wana wa Mexulama, n’wana wa Mexilemiti, n’wana wa Imere,
13  ni vamakwavo, varhangeri va yindlu ya vatata wa vona, a va ri 1 760, vavanuna va matimba lava nga ni vuswikoti bya ku endla vutirheli endlwini ya Xikwembu xa ntiyiso.
14  Eka Valevhi a ku ri na Xemaya n’wana wa Haxubu, n’wana wa Azirikamu, n’wana wa Haxabiya la humaka eka vana va Merari;
15  na Bakabakara, Herexe, Galala, Mataniya n’wana wa Mika, n’wana wa Zikiri, n’wana wa Asafa,
16  na Obadiya n’wana wa Xemaya, n’wana wa Galala, n’wana wa Yedutani, na Berakiya n’wana wa Asa, n’wana wa Elkana, loyi a a tshama eswimitanini swa va ka Netofa.
17  Varindzi va tinyangwa a ku ri Xalumu, Akubu, Talimoni, Ahimani ni makwavo wa vona la vuriwaka Xalumu, la nga murhangeri,
18  ku fikela enkarhini wolowo a a ri enyangweni ya hosi etlhelo ra le vuxeni. Lava a ku ri varindzi va tinyangwa ta mixaxa ya vana va Levhi.
19  Na Xalumu n’wana wa Kore, n’wana wa Ebiyasafa, n’wana wa Kora ni vamakwavo va yindlu ya tata wakwe, va ka Kora, lava a va langutele vutirheli, valanguteri va tinyangwa ta ntsonga ni vatata wa vona va langutela nxaxa wa Yehovha, valanguteri va ndlela yo nghena ha yona.
20  A ku ri Finiyasi n’wana wa Eliyazara loyi a a ri murhangeri wa vona eku sunguleni. Yehovha a a ri na yena.
21  Zakariya n’wana wa Mexelemiya a a ri murindzi wa nyangwa yo nghena ha yona ya ntsonga wa nhlangano.
22  Hinkwavo lava a va hlawuriwile leswaku va va varindzi va nyangwa evunghenweni a va ri 212. A va ri eswimitanini swa vona hi ku landza ndlela leyi va tsarisiweke ha yona hi ku ya hi swivongo swa vona. Lava hi vona lava Davhida na Samuwele la vonaka ka ha ri emahlweni va va vekeke exikhundlheni xa vona xa vuhlayisi.
23  Vona ni vana va vona a va langutela etinyangweni ta yindlu ya Yehovha, ni yindlu ya ntsonga, va tirha ku rindza.
24  Varindzi va tinyangwa a va ri ematlhelweni ya mune, evuxeni, evupela-dyambu, en’walungwini ni le dzongeni.
25  Vamakwavo eswimitanini swa vona a va fanele va ta masiku ya nkombo, nkarhi ni nkarhi swin’we ni lava.
26  Hikuva eswikhundlheni swa vuhlayisi a ku ri ni vavanuna va mune va matimba, lava nga varindzi va tinyangwa. A va ri Valevhi, a va langutela makamara yo dyela eka wona ni xuma xa yindlu ya Xikwembu xa ntiyiso.
27  A va rhendzela yindlu ya Xikwembu xa ntiyiso vusiku hinkwabyo; hikuva a va rindza, va khome xilotlelo, ni ku pfula mixo wun’wana ni wun’wana.
28  Van’wana va vona a va langutela swingolongondzwana swa ku tirhela ha swona, hikuva a va tisa swo tala ni ku teka swo tala.
29  Van’wana va vona a va vekiwe leswaku va langutela swingolongondzwana ni ku langutela swingolongondzwana hinkwaswo swo kwetsima ni ku langutela mapa lama silekeke kahle ni vhinyo ni mafurha ni murhi wa risuna ni mafurha ya balsama.
30  Van’wana va vana va vaprista a va endla mpfangano wa mafurha ya balsama.
31  Kutani Matitiya lowa Valevhi, loyi a a ri mativula ya Xalumu lowa ka Kora, a a ri exikhundlheni xa vuhlayisi bya leswi swi bakiweke emapanini.
32  Vana van’wana va Vakohata, vamakwavo, a va langutela xinkwa xo tlhandlekelana, leswaku va xi lunghiselela savata yin’wana ni yin’wana.
33  Lava a ku ri vayimbeleri, varhangeri va vatata wa Valevhi emakamareni yo dyela eka wona, ku nga lava a va ntshunxiwile entirhweni; hikuva a ku ri vutihlamuleri bya vona ku va entirhweni ninhlikanhi ni nivusiku.
34  Lava a ku ri varhangeri va vatata wa Valevhi hi ku tlhandlamana ka vona, va ri tindhuna. Lava hi vona lava a va tshama eYerusalema.
35  Yeyiyele tata wa Gibiyoni, a a tshama eGibiyoni. Vito ra nsati wakwe a ku ri Maka.
36  N’wana wakwe lowa mativula a ku ri Abidoni, Suru, Kixi, Bali, Nere, Nadabu,
37  Gedori, Ahiyo, Zakariya na Mikiloto.
38  Loko ku ri Mikiloto, u ve tata wa Ximeyamu. Kunene hi vona lava a va tshama emahlweni ka vamakwavo eYerusalema swin’we ni vamakwavo.
39  Loko ku ri Nere, u ve tata wa Kixi; Kixi yena u ve tata wa Sawulo; Sawulo yena u ve tata wa Yonathani, Maliki-xuwa, Abinadaba na Exibali.
40  Vana va Yonathani a ku ri Meriba-bali. Loko ku ri Meriba-bali u ve tata wa Mikiya.
41  Vana va Mikiya a ku ri Pitoni, Meleki, Tareya na Akazi.
42  Loko ku ri Akazi, u ve tata wa Yara; Yara yena u ve tata wa Alimethe, Azamavhete na Zimri. Zimri yena u ve tata wa Mosa.
43  Loko ku ri Mosa, u ve tata wa Bineya na Refaya n’wana wakwe, Eliyasa n’wana wakwe, Azele n’wana wakwe.
44  Azele u ve ni vana va tsevu, mavito ya vona hi lawa: Azirikamu, Bokeru, Iximayele, Xeyariya, Obadiya na Hanani. Lava a ku ri vana va Azele.
28  Davhida a hlengeleta tihosana hinkwato ta Israyele eYerusalema, tihosana ta tinyimba ni tihosana ta mintlawa ya lava va tirhelaka hosi ni tindhuna ta magidi ni tindhuna ta madzana ni tindhuna ta nhundzu hinkwayo ni swifuwo swa hosi ni swa vana va yona, swin’we ni vatirhi va le hubyeni ni vavanuna va matimba, ni wanuna un’wana ni un’wana wa vurhena, wa matimba.
2  Kutani Davhida lowa hosi a suka a yima hi milenge a ku: “Ndzi yingiseni vamakwerhu ni vanhu va mina. Loko ku ri mina, a swi ri embilwini ya mina ku aka yindlu ya ku wisela eka yona ya areka ya ntwanano wa Yehovha, leyi a yi ta tlhela yi va vunavelo bya Xikwembu xa hina, naswona ndzi endle malunghiselelo ya ku aka.
3  Kambe Xikwembu xa ntiyiso xi ndzi byele xi ku, ‘Vito ra mina a wu nge ri akeli yindlu; hikuva u munhu wa tinyimpi, naswona u halate ngati.’
4  Hikwalaho Yehovha Xikwembu xa Israyele u ndzi hlawurile endlwini hinkwayo ya tatana leswaku ndzi va hosi ya Israyele hilaha ku nga riki na makumu; hikuva a a hlawule Yuda leswaku a va murhangeri, ni le ndlwini ya Yuda, yindlu ya tatana, ni le xikarhi ka vana va tatana, hi mina loyi a ndzi amukeleke, leswaku a ndzi endla hosi ya tiko hinkwaro ra Israyele;
5  naswona eka vana va mina hinkwavo (hikuva va tele vana lava Yehovha a ndzi nyikeke vona) u hlawule Solomoni n’wananga leswaku a tshama exiluvelweni xa vuhosi bya Yehovha eka Israyele.
6  “Nakambe, u ndzi byele a ku, ‘Solomoni n’wana wa wena hi yena la nga ta aka yindlu ya mina ni swivava swa mina; hikuva ndzi hlawule yena leswaku a va n’wana wa mina, mina ndzi va tata wakwe.
7  Kunene ndzi ta simeka vuhosi byakwe byi tiya hilaha ku nga riki na makumu loko o tiyimisela hilaha ku tiyeke ku endla swileriso swa mina ni swiboho swa mina swa vuavanyisi, ku fana ni le sikwini leri.’
8  Hikwalaho, ematihlweni ya tiko hinkwaro ra Israyele, enhlengeletanweni ya Yehovha ni le tindleveni ta Xikwembu xa hina, khathalani naswona mi lavisisa swileriso hinkwaswo swa Yehovha Xikwembu xa n’wina, leswaku mi dya ndzhaka ya tiko lerinene naswona mi yi hundzisela eka vana va n’wina yi va ndzhaka ya vona endzhaku ka n’wina hilaha ku nga riki na makumu.
9  “Wena Solomoni n’wananga, tiva Xikwembu xa tata wa wena u xi tirhela hi mbilu leyi heleleke ni hi moya-xiviri lowu tsakeke; hikuva Yehovha u kambisisa timbilu hinkwato, naswona u xiya mboyamelo wun’wana ni wun’wana wa miehleketo. Loko u n’wi lavisisa, u ta endla leswaku u n’wi kuma; kambe loko u n’wi siya, u ta ku cukumetela makumu.
10  Waswivo, sweswi Yehovha u ku hlawule leswaku u n’wi akela yindlu yi va vukwetsimelo. Vana ni xivindzi u teka goza.”
11  Davhida a nyika Solomoni n’wana wakwe mpfampfarhuto wa ku aka wa rikupakupa ra yona ni wa tindlu ta yona ni wa vuhlayiselo bya yona ni wa makamara ya yona ya le henhla ka lwangu ni makamara ya yona ya munyama ya le mpfungwe ni yindlu ya xifunengeto xa ku vuyelelana;
12  ni mpfampfarhuto wa ku aka wa hinkwaswo leswi a swi kumeke hi ku huhuteriwa hikwalaho ka swivava swa yindlu ya Yehovha ni swa makamara yo dyela hinkwawo lama nga ematlhelo hinkwawo, swa xuma xa yindlu ya Xikwembu xa ntiyiso ni swa xuma xa swilo leswi endliweke swi kwetsima;
13  ni swa mintlawa ya vaprista ni ya Valevhi ni swa mintirho hinkwayo ya ku tirhela ya yindlu ya Yehovha ni swa swingolongondzwana hinkwaswo swa ku tirhela swa yindlu ya Yehovha;
14  swa ntiko wa nsuku, nsuku wa swingolongondzwana hinkwaswo swa vutirheli byo hambana-hambana, swa swingolongondzwana swa ntiko wa silivhere, ni swingolongondzwana hinkwaswo swa vutirheli byo hambana-hambana;
15  ni ntiko wa swo tlhoma timboni swa nsuku ni timboni ta swona ta nsuku, hi ntiko wa swo tlhoma timboni to hambana-hambana ni timboni ta swona, ni swo tlhoma timboni swa silivhere hi ntiko wa xo tlhoma rivoni ni timbhoni ta swona hi ku ya hi vutirheli bya swo tlhoma timboni;
16  ni nsuku hi ntiko wa matafula ya swinkwa leswi tlhandlekaneke, swa matafula yo hambana-hambana, ni silivhere ya matafula ya silivhere;
17  ni tiforoko ni minkambana ni swikelelo swa nsuku wo tenga, ni minkambana leyitsongo ya nsuku hi ntiko wa minkambana yo hambana-hambana leyitsongo, ni minkambana ya silivhere leyitsongo hi ntiko wa minkambana yo hambana-hambana leyitsongo;
18  ni nsuku lowu tengisiweke wa alitari ya murhi wa risuna hi ntiko wa kona ni lexi yimelaka kalichi, ku nga makerubu ya nsuku leswaku ma phurumula timpapa ta wona ni ku ungamela areka ya ntwanano wa Yehovha.
19  “U endle leswaku swi twisisiwa hinkwaswo hi ku swi tsala ku suka evokweni ra Yehovha ehenhla ka mina, ni mintirho hinkwayo ya mpfampfarhuto wa ku aka.”
20  Davhida a ya emahlweni a byela Solomoni n’wana wakwe a ku: “Vana ni xivindzi, u tiya naswona u teka goza. U nga tshuki u chava kumbe u tshukisiwa, hikuva Yehovha Xikwembu, Xikwembu xanga, u na wena. A nge ku tshiki kumbe ku ku siya kukondza ntirho hinkwawo wa yindlu ya Yehovha wu hela.
21  Hi leyi mintlawa ya vaprista ni ya Valevhi ya ntirho hinkwawo wa yindlu ya Xikwembu xa ntiyiso; entirhweni wa wena hinkwawo u ni vanhu lava tiyimiseleke, lava nga ni vuswikoti bya ntirho hinkwawo, ku katsa ni tihosana ni vanhu hinkwavo, lava nga ta endla hinkwaswo leswi u swi vulaka.”
27  Loko ku ri vana va Israyele hi nhlayo ya vona, varhangeri va tindlu ta vatatana ni varhangeri va magidi ni va madzana ni tindhuna ta vona leti a ti tirhela hosi emhakeni yin’wana ni yin’wana ya mintlawa ya lava a va nghena ni lava a va huma n’hweti ni n’hweti etin’hwetini hinkwato ta lembe, ntlawa ha wun’we a wu ri ni vanhu va 24 000.
2  Entlaweni wo sungula wa n’hweti yo sungula a ku ri na Yaxobuwamu n’wana wa Zabadiyele, naswona entlaweni wakwe a ku ri ni vanhu va 24 000.
3  Vana van’wana va Faresi, lowa murhangeri eka tindhuna hinkwato ta mintlawa ya vutirheli, a va ri va n’hweti yo sungula.
4  Entlaweni wa n’hweti ya vumbirhi a ku ri na Dodayi lowa le Ahowa a ri ni ntlawa wakwe, Mikiloto a a ri murhangeri, naswona entlaweni wakwe a ku ri ni vanhu va 24 000.
5  Ndhuna ya ntlawa wa vutirheli wa vunharhu wa n’hweti ya vunharhu a ku ri Benaya n’wana wa Yoyada muprista lonkulu, naswona entlaweni wakwe a ku ri ni vanhu va 24 000.
6  Benaya loyi a ku ri wanuna wa matimba eka vanhu va 30 naswona a a lawula vanhu va 30; Amizabadi n’wana wakwe a a lawula ntlawa wakwe.
7  Wa vumune wa n’hweti ya vumune a ku ri Asahele, makwavo wa Yowabu, na Zebadiya n’wana wakwe loyi a teke endzhaku kakwe, naswona entlaweni wakwe a ku ri ni vanhu va 24 000.
8  Ndhuna ya vuntlhanu ya n’hweti ya vuntlhanu a ku ri Xamhuti lowa le Iziraha, naswona entlaweni wakwe a ku ri ni vanhu va 24 000.
9  Wa vutsevu wa n’hweti ya vutsevu a ku ri Ira n’wana wa Ikexi lowa le Tekowa, naswona entlaweni wakwe a ku ri ni vanhu va 24 000.
10  Wa vunkombo wa n’hweti ya vunkombo a ku ri Helese lowa Mupeloni wa vana va Efrayimi, naswona entlaweni wakwe a ku ri ni vanhu va 24 000.
11  Wa vunhungu wa n’hweti ya vunhungu a ku ri Sibekayi wa le Huxa wa va ka Zara, naswona entlaweni wakwe a ku ri ni vanhu va 24 000.
12  Wa vukaye wa n’hweti ya vukaye a ku ri Abi-ezere lowa le Anathoti wa va ka Benjamini, naswona entlaweni wakwe a ku ri ni vanhu va 24 000.
13  Wa vukhume wa n’hweti ya vukhume a ku ri Maharayi lowa le Netofa wa va ka Zara, naswona entlaweni wakwe a ku ri ni vanhu va 24 000.
14  Wa vu-11 wa n’hweti ya vu-11 a ku ri Benaya lowa le Piratoni wa vana va Efrayimi, naswona entlaweni wakwe a ku ri ni vanhu va 24 000.
15  Wa vu-12 wa n’hweti ya vu-12 a ku ri Helidayi lowa le Netofa wa Otiniyele, naswona entlaweni wakwe a ku ri ni vanhu va 24 000.
16  Ehenhla ka tinyimba ta Israyele, eka va ka Ruveni, Eliyezere n’wana wa Zikiri a a ri murhangeri; eka va ka Simiyoni, a ku ri Xefatiya n’wana wa Maka;
17  eka Levhi, a ku ri Haxabiya n’wana wa Kemuwele; eka Aroni, a ku ri Sadoki;
18  eka Yuda, a ku ri Elihu, un’wana wa vamakwavo va Davhida; eka Isakara, a ku ri Omri n’wana wa Mikayele;
19  eka Zebuloni, a ku ri Iximaya n’wana wa Obadiya; eka Neftali, a ku ri Yerimoto n’wana wa Aziriyele;
20  eka vana va Efrayimi, a ku ri Hoxeya n’wana wa Azaziya; eka xiphemu xa nyimba ya Manase, a ku ri Yuwele n’wana wa Pedaya;
21  eka xiphemu xa nyimba ya Manase eGiliyadi, a ku ri Ido n’wana wa Zakariya; eka Benjamini, a ku ri Yasiyele n’wana wa Abinere;
22  eka Dani, a ku ri Azarele n’wana wa Yerohamu. Leti a ku ri tihosana ta tinyimba ta Israyele.
23  Davhida a nga yi tekanga nhlayo ya lava a va ri ni malembe ya 20 ku ya ehansi, hikuva Yehovha u tshembise ku endla Israyele a tala kukota tinyeleti ta matilo.
24  Yowabu n’wana wa Seruya u sungule ku hlaya, kambe a nga hetanga; Israyele u hlundzukeriwile hikwalaho ka leswi, naswona nhlayo ya kona a yi humelelanga eka xiviko xa timhaka ta masiku ya Hosi Davhida.
25  Azamavhete n’wana wa Adiyele a a langutela xuma xa hosi. Yonathani n’wana wa Uzhiya a a langutela xuma xa le nsin’wini, xa le mitini ni xa le swimitanini ni xa le swihondzweni.
26  Ezri n’wana wa Kelubi a a langutela lava a va tirha ensin’wini, va rima misava.
27  Ximeyi lowa le Rhama a a langutela masimu ya vhinya; naswona Zabidi lowa le Sifimoti a a langutela masimu ya vhinya ya mphakelo wa vhinyo.
28  Bali-hanani lowa le Gedere a a langutela mitlhwari ni swinkuwana leswi a swi ri eXefela; Yowasi a a langutela mphakelo wa mafurha.
29  Xitrayi lowa le Saroni a a langutela mintlhambi ya tihomu leyi a yi dya byanyi eSaroni; Xafati n’wana wa Adilayi a a langutela mintlhambi ya tihomu leyi nga erivaleni ra le hansi.
30  Obili wa ka Iximayele a a langutela tikamela; Yehedaya wa le Meronoti a a langutela timbhongolo ta matswele.
31  Yazizi lowa le Hageri a a langutela ntlhambi wa tinyimpfu. Lava hinkwavo a va ri tindhuna ta nhundzu leyi a yi ri ya Hosi Davhida.
32  Yonathani, ntukulu wa Davhida a a ri mutsundzuxi, wanuna wa ku twisisa, nakambe a a ri matsalana; naswona Yehiyele n’wana wa Hakimoni a a ri ni vana va hosi.
33  Ahitofele a a ri mutsundzuxi wa hosi; kutani Huxayi lowa le Araki a a ri nakulobye wa hosi.
34  Endzhaku ka Ahitofele a ku ri na Yoyada n’wana wa Benaya na Abiyatara; Yowabu a a ri ndhuna ya vuthu ra hosi.
7  Vana va Isakara a ku ri Tola na Puwa, Yaxubu na Ximroni, va ri mune.
2  Vana va Tola a ku ri Uzi, Refaya, Yeriyele, Yahamayi, Ibisamu na Xemuwele, varhangeri va yindlu ya vatata wa vona. Eka Tola a ku ri ni vavanuna va vurhena, va matimba, hi ku landzelelana ka vona. Nhlayo ya vona emasikwini ya Davhida a ku ri 22 600.
3  Vana va Uzi a ku ri Iziraha; vana va Iziraha a ku ri Mikayele, Obadiya, Yuwele, Ixaya,      , va ri ntlhanu, hinkwavo ka vona va ri varhangeri.
4  Eka vona hi vatukulu va vona, hi ku ya hi yindlu ya vatata wa vona, a ku ri ni masocha ya vuthu ra nyimpi, ma ri 36 000, hikuva a va ri ni vasati vo tala ni vana.
5  Vamakwavo va mindyangu hinkwayo ya Isakara a va ri vavanuna va vurhena, va matimba, va ri 87 000 hi ku tsarisiwa hi ku ya hi swivongo swa vona hinkwavo.
6  Vana va Benjamini a ku ri Bela, Bekere na Yediyayele, va ri vanharhu.
7  Vana va Bela a ku ri Eziboni, Uzi, Uziyele, Yerimoto na Irayi, va ri ntlhanu, va ri varhangeri va yindlu ya vatata wa vona, va ri vavanuna va vurhena, va matimba; loko va tsarisiwa  hi ku ya hi swivongo a va ri 22 034.
8  Vana va Bekere a ku ri Zemira, Yowasi, Eliyezere, Eliwenayi, Omri, Yeremoto, Abiya, Anathoti na Alimethe, hinkwavo lava a va ri vana va Bekere.
9  Ku tsarisiwa ka vona hi ku ya hi swivongo hi vatukulu va vona malunghana ni varhangeri va yindlu ya vatata wa vona, vavanuna va vurhena, va matimba, a va ri 22 200.
10  Vana va Yediyayele a ku ri Bilihani; vana va Bilihani a ku ri Yewuxi, Benjamini, Ehudi, Kenane, Zetana, Taraxixi na Ahixakara.
11  Hinkwavo lava a ku ri vana va Yediyayele, hi ku ya hi varhangeri va vatata wa vona, vavanuna va vurhena, va matimba, 17 200 va huma va ya evuthwini ra nyimpi.
12  Xupimi na Hupimi a va ri vana va Iri; Vahuximi a va ri vana va Aheri.
13  Vana va Neftali a ku ri Yazili, Guni, Yezere na Xalumu, vana va Biliha.
14  Vana va Manase a ku ri Asiriyele, loyi a n’wi velekeriweke hi nsati wakwe lontsongo wa Musiriya. (U veleke Makiri tata wa Giliyadi.
15  Makiri yena u teke nsati a va wa Hupimi na Xupimi, vito ra makwavo wa xisati a ku ri Maka.) Vito ra loyi wa vumbirhi a ku ri Selofehada, kambe Selofehada u ve ni vana va vanhwanyana.
16  Hi ku famba ka nkarhi, Maka, nsati wa Makiri, a veleka n’wana wa jaha a n’wi thya vito ra Perexe; vito ra makwavo a ku ri Serexi; vana vakwe a ku ri Ulama na Rekemu.
17  Vana va Ulama a ku ri Bedani. Lava a ku ri vana va Giliyadi, n’wana wa Makiri, n’wana wa Manase.
18  Makwavo wa xisati a ku ri Hamoleketa. U veleke Ixihodo, Abi-ezere na Mahela.
19  Vana va Xemida a ku ri Ahiyana, Xikeme, Liki na Aniyamu.
20  Vana va Efrayimi a ku ri Xutela na Berede n’wana wakwe na Tahata n’wana wakwe na Eliyada n’wana wakwe na Tahata n’wana wakwe,
21  na Zabada n’wana wakwe na Xutela n’wana wakwe na Ezere na Eliyadi. Vavanuna va Gadi lava va velekiweke etikweni rero va va dlayile hikuva va rhelele ku ta teka swifuwo swa vona.
22  Efrayimi tata wa vona a rila masiku yo tala, vamakwavo va hambeta va nghena va n’wi chavelela.
23  Endzhaku ka sweswo a tivana ni nsati wakwe, kutani a tika, a veleka n’wana wa jaha. Kambe a n’wi thya vito ra Beriya, hikuva ku nghena ka nsati loyi endlwini yakwe swi ve ni khombo.
24  N’wana wakwe wa nhwanyana a ku ri Xera, yena u ake Beta-horoni, wa le hansi ni wa le henhla, na Uzeni-xera.
25  A ku ri ni n’wana wakwe la vitaniwaka Refa, na Rexefi, na Tela n’wana wakwe, na Tahani n’wana wakwe,
26  Ladani n’wana wakwe, Amihudi n’wana wakwe, Elixama n’wana wakwe,
27  Nuni n’wana wakwe, Yehoxuwa n’wana wakwe.
28  Ndzhaka ya vona ni tindhawu ta vona to tshama eka tona a ku ri Bethele ni swimitana leswi swi titshegeke ha wona, evuxeni, Narani, evupela-dyambu, Gezere ni swimitana leswi swi titshegeke ha wona, na Xikeme ni swimitana leswi swi titshegeke ha wona ku ya fika eGaza ni swimitana leswi swi titshegeke ha wona;
29  etlhelo ka vana va Manase a ku ri na Beta-xeyani ni swimitana leswi swi titshegeke ha wona, Tanaka ni swimitana leswi swi titshegeke ha wona, Megido ni swimitana leswi swi titshegeke ha wona, Dori ni swimitana leswi swi titshegeke ha wona. Vana va Yosefa, ku nga vana va Israyele va tshame eka swona.
30  Vana va Axere a ku ri Imina, Ixivha, Ixivhi na Beriya; naswona Sera a a ri makwavo wa vona wa xisati.
31  Vana va Beriya a ku ri Hevere na Malikiyele, loyi a a ri tata wa Birizayiti.
32  Loko ku ri Hevere, u ve tata wa Yafelete, Xomeri na Hotamu, na Xuwa makwavo wa vona wa xisati.
33  Vana va Yafelete a ku ri Pasaka, Bimihala na Axivhati. Lava a ku ri vana va Yafelete.
34  Vana va Xemeri a ku ri Ahi na Rohaga, Yehuba na Aramu.
35  Vana va Heleme makwavo a ku ri Sofa, Imna, Xelexi na Amali.
36  Vana va Sofa a ku ri Suwa, Harinefere, Xuwala, Beri, Imra,
37  Beseri, Hodi, Xamma, Xalixa, Itirani na Bera.
38  Vana va Yetere a ku ri Yefune, Pisipa na Are.
39  Vana va Ula a ku ri Arha, Haniyele na Risiya.
40  Hinkwavo lava a ku ri vana va Axere, varhangeri va yindlu ya vatatana, vavanuna lava hlawuriweke, va vurhena ni matimba, varhangeri va tindhuna; naswona a va tsarisiwe hi ku ya hi swivongo evuthwini ra nyimpi. Nhlayo ya vona a ku ri vavanuna va 26 000.
23  Davhida yena a a dyuhele naswona a a enerisekile hi masiku, kutani a endla n’wana wakwe Solomoni a va hosi ya Israyele.
2  Kutani a hlengeleta tihosana hinkwato ta Israyele ni vaprista ni Valevhi.
3  Hikwalaho Valevhi a va hlayiwa ku sukela emalembeni ya 30 hi vukhale ku ya ehenhla; nhlayo ya vona, murhangeri un’wana ni un’wana wa vona, munhu la tiyeke emirini ni munhu la tiyeke emirini, yi va 38 000.
4  Lava a va ri vakongomisi entirhweni wa yindlu ya Yehovha a va ri 24 000; lava a va ri valanguteri ni vaavanyisi, a va ri 6 000;
5  ni varindzi va tinyangwa a va ri 4 000 ni lava a va dzunisa Yehovha hi swichayachayana a va ri 4 000 lava Davhida a vulavuleke ha vona, “Ndzi va endlele leswaku va dzunisa.”
6  Kutani Davhida a va ava hi mintlawa eka vana va Levhi, eka Gerixoni, Kohata na Merari.
7  Eka Vagerixoni, Ladani na Ximeyi.
8  Vana va Ladani a ku ri Yehiyele lowa ndhuna, Zetamu na Yuwele, va ri vanharhu.
9  Vana va Ximeyi a ku ri Xelomoto, Haziyele na Harani, va ri vanharhu. Lava a ku ri varhangeri va vatata wa Ladani.
10  Vana va Ximeyi a ku ri Yahata, Zina, Yewuxi na Beriya. Lava va mune a ku ri vana va Ximeyi.
11  Kutani Yahata a va murhangeri, Zize a va wa vumbirhi. Loko ku ri Yewuxi na Beriya, a va vanga ni vana vo tala; hiloko va va yindlu ya tata wun’we la lawulaka.
12  Vana va Kohata a ku ri Amirama, Izihara, Hebroni na Uziyele, va ri mune.
13  Vana va Amirama a ku ri Aroni na Muxe. Kambe Aroni a a hlawuriwile leswaku a hlawulekisa Ndhawu yo Kwetsima Ngopfu, yena ni vana vakwe hilaha ku nga riki na makumu, va mbulukisa xitlhavelo emahlweni ka Yehovha, va n’wi tirhela ni ku katekisa hi vito rakwe hilaha ku nga riki na makumu.
14  Loko ku ri Muxe munhu wa Xikwembu xa ntiyiso, vana vakwe va ye emahlweni va vitaniwa exikarhi ka nyimba ya Valevhi.
15  Vana va Muxe a ku ri Gerixomu na Eliyezere.
16  Vana va Gerixomu a ku ri Xebuwele lowa murhangeri.
17  Vana va Eliyezere a ku ri Rehabiya lowa murhangeri; Eliyezere a nga ha vanga ni vana van’wana, kambe vana va Rehabiya a va tele ngopfu.
18  Vana va Izihara a ku ri Xelomiti lowa ndhuna.
19  Vana va Hebroni a ku ri Yeriya lowa murhangeri, Amariya a va wa vumbirhi, Yahaziyele a va wa vunharhu na Yekamiyamu a va wa vumune.
20  Vana va Uziyele a ku ri Mikiya lowa murhangeri na Ixaya a va wa vumbirhi.
21  Vana va Merari a ku ri Maheli na Muxi. Vana va Maheli a ku ri Eliyazara na Kixi.
22  Kambe Eliyazara a fa; a a nga ri na vona vana va majaha, kambe a a ri ni vana va vanhwanyana. Kutani vana va Kixi lava va nga vamakwavo va va teka va va vasati va vona.
23  Vana va Muxi a ku ri Maheli, Edere na Yeremoto, va ri vanharhu.
24  Lava a ku ri vana va Levhi hi yindlu ya vatata wa vona, varhangeri va vatatana, hi lava va va lerisaka, hi nhlayo ya mavito, murhangeri un’wana ni un’wana wa vona, lava va tirhelaka endlwini ya Yehovha, ku sukela emalembeni ya 20 hi vukhale ku ya ehenhla.
25  Hikuva Davhida u te: “Yehovha Xikwembu xa Israyele u wisise vanhu va yena, naswona u ta tshama eYerusalema hilaha ku nga riki na makumu.
26  Ni Valevhi a va nge yi rhwali tabernakela kumbe swingolongondzwana swa yona swo tirhela ha swona.”
27  Hi ku landza marito yo hetelela ya Davhida, leyi a ku ri nhlayo ya vana va Levhi ku sukela emalembeni ya 20 ku ya ehenhla.
28  Hikuva ntirho wa vona a wu lawuriwa hi vana va Aroni malunghana ni vutirheli bya yindlu ya Yehovha, va lawula swivava ni makamara yo dyela eka wona ni ku tengisa nchumu wun’wana ni wun’wana wo kwetsima ni ntirho wa vutirheli bya yindlu ya Xikwembu xa ntiyiso,
29  ni swinkwa swo tlhandlekelana ni mapa lama silekeke kahle ya gandzelo ra mavele ni swiphampha swa xinkwa lexo-ke-comela ni swimbundzwa leswi oxiweke hi nsimbi ni mbila leyi pfuviweke ni mimpimo hinkwayo yo tala ni leyikulu;
30  ni ku yima mixo wun’wana ni wun’wana ku nkhensiwa naswona ku dzunisiwa Yehovha, hilaha ku fanaka ni nimadyambu;
31  ni switlhavelo swo hisiwa swin’wana ni swin’wana leswi humeseriwaka Yehovha hi tisavata, hi ku thwasa ka n’weti ni minkarhi ya minkhuvo, hi nhlayo ya swona hi ku landza nawu lowu wu swi khumbaka, nkarhi hinkwawo emahlweni ka Yehovha.
32  A va rindza ntsonga wa nhlangano ni ku rindza ndhawu yo kwetsima ni ku rindza vana va Aroni vamakwavo entirhweni wa yindlu ya Yehovha.
22  Kutani Davhida a ku: “Leyi i yindlu ya Yehovha Xikwembu xa ntiyiso, naswona leyi i alitari ya gandzelo ro hisiwa ra Israyele.”
2  Davhida a rhumela rito leswaku ku hlengeletiwa valuveri lava a va ri etikweni ra Israyele, kutani a va veka va va vavatli va maribye leswaku va vatla maribye ya matlhelo ya mune lama ringanaka yo aka yindlu ya Xikwembu xa ntiyiso.
3  Kutani Davhida a lunghiselela tinsimbi to tala leswaku ti va swipikiri swa tinyangwa ta vungheno ni swimanyiso, ni koporo hi mpimo wo tala lerova wu nga ha pimeki,
4  ni timhandzi ta mikedari leyi nga hlayekiki; hikuva Vasidoni ni Vatiri va tise timhandzi ta mikedari to tala eka Davhida.
5  Hiloko Davhida a ku: “Solomoni n’wananga i ntsongo naswona wa ha tsakama, kutani yindlu leyi yi nga ta akeriwa Yehovha yi fanele yi va yikulu swinene, yi saseka hi ndlela leyi hlawulekeke ematikweni hinkwawo. Inge ndzi n’wi lunghiselela.” Kutani Davhida a endla malunghiselelo yo tala a nga si fa.
6  Tlhandlakambirhi, a vitana n’wana wakwe Solomoni leswaku a n’wi lerisa ku akela Yehovha Xikwembu xa Israyele yindlu.
7  Davhida a ya emahlweni a byela n’wana wakwe Solomoni a ku: “Loko ku ri mina, a swi ri embilwini ya mina ku akela vito ra Yehovha Xikwembu xanga yindlu.
8  Kambe rito ra Yehovha ri ndzi sorile, ri ku, ‘U halate ngati yo tala, naswona u lwe tinyimpi letikulu. A wu nge yi aki yindlu ya vito ra mina, hikuva u halate ngati yo tala emisaveni emahlweni ka mina.
9  Waswivo! U velekeriwe n’wana. Yena u ta va munhu wo rhula, naswona ndzi ta n’wi wisisa eka valala vakwe hinkwavo lava va n’wi rhendzeleke; hikuva vito rakwe u ta va Solomoni, ndzi ta nyika Israyele ku rhula ni ku tshamiseka emasikwini yakwe.
10  Hi yena loyi a nga ta akela vito ra mina yindlu, yena u ta va n’wana wa mina, mina ndzi va tata wakwe. Kunene ndzi ta simeka xiluvelo xa vuhosi byakwe xi tiya ehenhla ka Israyele hilaha ku nga riki na makumu.’
11  “N’wananga, onge Yehovha a nga va na wena, u fanele u humelela, u akela Yehovha Xikwembu xa wena yindlu, hilaha a vulavuleke hakona malunghana na wena.
12  Ntsena onge Yehovha a nga ku nyika vutlhari ni ku twisisa, onge a nga ku nyika xileriso malunghana na Israyele ni ku hlayisa nawu wa Yehovha Xikwembu xa wena.
13  Hi ndlela yoleyo u ta humelela loko wo khathalela ku hetisisa swileriso ni swiboho swa vuavanyisi leswi Yehovha a swi leriseke Muxe malunghana na Israyele. Vana ni xivindzi u tiya. U nga chavi hambi ku ri ku tshukisiwa.
14  Eku xanisekeni ka mina ndzi lunghiselele yindlu ya Yehovha titalenta ta nsuku ta 100 000 ni titalenta ta silivhere ta miliyoni, ni koporo ni nsimbi, a ku na ndlela ya ku swi pima hikuva swi ve mpimo lowukulu ngopfu; ndzi lunghiselele timhandzi ni maribye, kambe swona u ta swi engetela.
15  Wena u ni vatirhi vo tala lava va endlaka ntirho, vavatli va maribye ni lava va tirhaka hi maribye ni ntsandza ni un’wana ni un’wana la nga ni vuswikoti entirhweni wa muxaka wun’wana ni wun’wana.
16  Nsuku, silivhere, koporo ni nsimbi a swi hlayeki. Pfuka u teka goza, onge Yehovha a nga va na wena.”
17  Davhida a lerisa tihosana hinkwato ta Israyele leswaku ti pfuna n’wana wakwe Solomoni:
18  “Xana Yehovha Xikwembu xa n’wina a nga na n’wina, xana a nga mi wisisanga matlhelo hinkwawo? Hikuva u nyikete vaaki va tiko evokweni ra mina, tiko ri hluriwile emahlweni ka Yehovha ni le mahlweni ka vanhu vakwe.
19  Sweswi vekani mbilu ya n’wina ni moya-xiviri wa n’wina leswaku swi vutisa Yehovha Xikwembu xa n’wina, pfukani mi akela Yehovha Xikwembu xa ntiyiso vukwetsimelo, leswaku mi nghenisa areka ya ntwanano wa Yehovha ni swingolongondzwana swo kwetsima swa Xikwembu xa ntiyiso endlwini leyi akeriweke vito ra Yehovha.”
6  Vana va Levhi a ku ri Gerixoni, Kohata na Merari.
2  Vana va Kohata a ku ri Amirama, Izihara, Hebroni na Uziyele.
3  Vana va Amirama a ku ri Aroni na Muxe, naswona a ku ri na Meriyamu. Vana va Aroni a ku ri Nadabu na Abihu, Eliyazara na Ithamara.
4  Loko ku ri Eliyazara, u ve tata wa Finiyasi. Finiyasi yena u ve tata wa Abixuwa.
5  Abixuwa yena u ve tata wa Buki; Buki yena u ve tata wa Uzi.
6  Uzi yena u ve tata wa Zerahiya; Zerahiya yena u ve tata wa Merayoto.
7  Merayoto na yena u ve tata wa Amariya; Amariya yena u ve tata wa Ahithuba.
8  Ahithuba yena u ve tata wa Sadoki; Sadoki yena u ve tata wa Ahimazi.
9  Ahimazi yena u ve tata wa Azariya. Azariya yena u ve tata wa Yohanani.
10  Yohanani yena u ve tata wa Azariya. Hi yena la veke muprista endlwini leyi Solomoni a yi akeke eYerusalema.
11  Azariya u ve tata wa Amariya. Amariya yena u ve tata wa Ahithuba.
12  Ahithuba yena u ve tata wa Sadoki. Sadoki yena u ve tata wa Xalumu.
13  Xalumu yena u ve tata wa Hilkiya. Hilkiya yena u ve tata wa Azariya.
14  Azariya yena u ve tata wa Seraya. Seraya yena u ve tata wa Yohozadaki.
15  Yohozadaki hi yena la fambeke loko Yehovha a teka Yuda na Yerusalema a va yisa evukhumbini hi voko ra Nebukadnetsara.
16  Vana va Levhi a ku ri Gerixomu, Kohata na Merari.
17  Lawa i mavito ya vana va Gerixomu: Libni na Ximeyi.
18  Vana va Kohata a ku ri Amirama, Izihara, Hebroni na Uziyele.
19  Vana va Merari a ku ri Maheli na Muxi. Leyi a ku ri mindyangu ya Valevhi hi vatata wa vona:
20  Eka Gerixomu, n’wana wakwe a ku ri Libni, n’wana wakwe a ku ri Yahata, n’wana wakwe a ku ri Zima,
21  n’wana wakwe a ku ri Yowa, n’wana wakwe a ku ri Ido, n’wana wakwe a ku ri Zara, n’wana wakwe a ku ri Yeyaterayi.
22  Vana va Kohata a ku ri Aminadaba n’wana wakwe, Kora n’wana wakwe, Asiri n’wana wakwe,
23  Elkana n’wana wakwe, Ebiyasafa n’wana wakwe na Asiri n’wana wakwe;
24  Tahata n’wana wakwe, Uriyele n’wana wakwe, Uzhiya n’wana wakwe na Xawulo n’wana wakwe.
25  Vana va Elkana a ku ri Amasayi na Ahimoti.
26  Loko ku ri Elkana, vana va Elkana a ku ri Sofayi n’wana wakwe na Nahati n’wana wakwe,
27  Eliyabu n’wana wakwe, Yerohamu n’wana wakwe, Elkana n’wana wakwe.
28  Vana va Samuwele, mativula a ku ri Yuwele, wa vumbirhi a ku ri Abiya.
29  Vana va Merari a ku ri Maheli, Libni n’wana wakwe, Ximeyi n’wana wakwe, Uzza n’wana wakwe,
30  Ximeya n’wana wakwe, Hagiya n’wana wakwe, Asaya n’wana wakwe.
31  Lava hi vona lava Davhida a va nyikeke swikhundlha leswaku va kongomisa vuyimbeleri endlwini ya Yehovha endzhaku ka loko Areka yi kume ndhawu yo wisela eka yona.
32  Va ve vatirheli eku yimbeleleni emahlweni ka tabernakela ya ntsonga wa nhlangano ku fikela loko Solomoni a ake yindlu ya Yehovha eYerusalema; va hambete va endla ntirho wa vona hi ku landza xileriso lexi va nyikiweke xona.
33  Lava a va tirhela swin’we ni vana va vona hi lava: Eka vana va Vakohata, Hemani lowa muyimbeleri, n’wana wa Yuwele, n’wana wa Samuwele,
34  n’wana wa Elkana, n’wana wa Yerohamu, n’wana wa Eliyele, n’wana wa Towa,
35  n’wana wa Zufu, n’wana wa Elkana, n’wana wa Mahata, n’wana wa Amasayi,
36  n’wana wa Elkana, n’wana wa Yuwele, n’wana wa Azariya, n’wana wa Sofaniya,
37  n’wana wa Tahata, n’wana wa Asiri, n’wana wa Ebiyasafa, n’wana wa Kora,
38  n’wana wa Izihara, n’wana wa Kohata, n’wana wa Levhi, n’wana wa Israyele.
39  Loko ku ri Asafa makwavo, loyi a a tirha exineneni xakwe, Asafa a a ri n’wana wa Berakiya, n’wana wa Ximeya,
40  n’wana wa Mikayele, n’wana wa Baseya, n’wana wa Malikiya,
41  n’wana wa Etini, n’wana wa Zara, n’wana wa Adaya,
42  n’wana wa Ethani, n’wana wa Zima, n’wana wa Ximeyi,
43  n’wana wa Yahata, n’wana wa Gerixomu, n’wana wa Levhi.
44  Loko ku ri vana va Merari vamakwavo lava a va ri evokweni ra ximatsi, a ku ri na Ethani n’wana wa Kixe, n’wana wa Abidi, n’wana wa Maluka,
45  n’wana wa Haxabiya, n’wana wa Amaziya, n’wana wa Hilkiya,
46  n’wana wa Amuzi, n’wana wa Bani, n’wana wa Xemeri,
47  n’wana wa Maheli, n’wana wa Muxi, n’wana wa Merari, n’wana wa Levhi.
48  Vamakwavo, ku nga Valevhi hi vona va nyikiweke ntirho hinkwawo wa tabernakela ya yindlu ya Xikwembu xa ntiyiso.
49  Aroni ni vana vakwe a va mbulukisa xitlhavelo ehenhla ka alitari ya gandzelo ro hisiwa ni le henhla ka alitari ya murhi wa risuna ya ntirho hinkwawo wa swilo swo kwetsima swinene ni ku kombelela Israyele ndzivalelo, hi ku landza hinkwaswo leswi Muxe nandza wa Xikwembu xa ntiyiso a swi leriseke.
50  Lava a ku ri vana va Aroni: Eliyazara n’wana wakwe, Finiyasi n’wana wakwe, Abixuwa n’wana wakwe,
51  Buki n’wana wakwe, Uzi n’wana wakwe, Zerahiya n’wana wakwe,
52  Merayoto n’wana wakwe, Amariya n’wana wakwe, Ahithuba n’wana wakwe,
53  Sadoki n’wana wakwe, Ahimazi n’wana wakwe.
54  Leti a ku ri tindhawu ta vona to tshama eka tona hi mintsonga leyi nga ni marhangu endhawini ya vona, vana va Aroni a va ri vandyangu wa Vakohata, hikuva vuhlolotwana a byi ri bya vona.
55  Hiloko va va nyika Hebroni etikweni ra Yuda, wu rhendzeriwe hi madyelo.
56  Masimu ya muti ni swimitana swa wona va swi nyike Kalebe n’wana wa Yefune.
57  Vana va Aroni va va nyike miti ya vutumbelo, Hebroni na Libna ni madyelo ya yona, Yatiri na Exitemowa ni madyelo ya yona,
58  na Hileni ni madyelo ya wona, Debiri ni madyelo ya wona,
59  Axani ni madyelo ya wona, na Beta-xemexe ni madyelo ya wona;
60  naswona leyi humaka eka nyimba ya Benjamini, a ku ri Geba ni madyelo ya wona, na Alimethe ni madyelo ya wona, na Anathoti ni madyelo ya wona. Miti ya vona hinkwayo a yi ri 13 exikarhi ka mindyangu ya vona.
61  Vana va Kohata lava a va siyiwile, va va nyike miti ya khume hi vuhlolotwana yi huma endyangwini wa nyimba yoleyo, ku nga hafu ya nyimba, hafu leyi nga ya Manase.
62  Vana va Gerixomu hi mindyangu ya vona, va va nyike miti ya 13 ku suka enyimbeni ya Isakara ni le nyimbeni ya Axere ni le nyimbeni ya Neftali ni le nyimbeni ya Manase eBaxani.
63  Vana va Merari hi mindyangu ya vona, va va nyike miti ya 12 yi huma enyimbeni ya Ruveni ni le nyimbeni ya Gadi ni le nyimbeni ya Zebuloni hi vuhlolotwana.
64  Hikwalaho vana va Israyele va nyika Valevhi miti leyi ni madyelo ya yona.
65  Ku tlula kwalaho, hi vuhlolotwana va nyike nyimba ya vana va Yuda ni nyimba ya vana va Simiyoni ni nyimba ya vana va Benjamini miti leyi, leyi va yi thyeke mavito.
66  Mindyangu yin’wana ya vana va Kohata yi ve ni miti ya ndhawu ya yona yi huma enyimbeni ya Efrayimi.
67  Hiloko va va nyika miti ya vutumbelo, Xikeme ni madyelo ya wona endhawini ya tintshava ya Efrayimi, na Gezere ni madyelo ya wona,
68  na Yokimiyama ni madyelo ya wona, na Beta-horoni ni madyelo ya wona,
69  na Ayaloni ni madyelo ya wona, na Gati-rimoni ni madyelo ya wona;
70  leyi humaka eka hafu ya nyimba ya Manase, Anere ni madyelo ya wona, na Bileyamu ni madyelo ya wona, emindyangwini ya vana va Kohata lava va siyiweke.
71  Va teke Golani eBaxani ni madyelo ya wona na Axitaroti ni madyelo ya wona, yi huma endyangwini wa hafu ya nyimba yoleyo ya Manase, va yi nyika vana va Gerixomu;
72  leyi humaka eka nyimba ya Isakara, Kedexi ni madyelo ya wona, na Daberata ni madyelo ya wona,
73  na Rhamoti ni madyelo ya wona, na Anemi ni madyelo ya wona;
74  leyi humaka eka nyimba ya Axere, Maxala ni madyelo ya wona, na Abidoni ni madyelo ya wona,
75  na Hukoki ni madyelo ya wona, na Rehobo ni madyelo ya wona;
76  leyi humaka eka nyimba ya Neftali, Kedexi eGaleliya ni madyelo ya wona, na Hamoni ni madyelo ya wona, na Kiriyatayimi ni madyelo ya wona.
77  Va teke Rimono ni madyelo ya wona, Taboro ni madyelo ya wona, yi huma eka nyimba ya Zebuloni va yi nyika vana va Merari lava va siyiweke,
78  exifundzheni xa Yordani eYeriko ku ya evuxeni bya Yordani, yi huma eka nyimba ya Ruveni, Beseri emananga ni madyelo ya wona, na Yahasa ni madyelo ya wona,
79  na Kedemoti ni madyelo ya wona, na Mefati ni madyelo ya wona;
80  leyi humaka eka nyimba ya Gadi, Rhamoti eGiliyadi ni madyelo ya wona, na Mahanayimi ni madyelo ya wona,
81  na Hexiboni ni madyelo ya wona, na Yazere ni madyelo ya wona.
21  Kutani Sathana a suka a yima ku lwa na Israyele ni ku hlohlotela Davhida leswaku a hlaya Israyele.
2  Kutani Davhida a byela Yowabu ni tindhuna ta vanhu a ku: “Fambani mi ya hlaya Israyele ku suka eBera-xeba ku ya eDani, mi ndzi tisela nhlayo ya vona ndzi ta tiva leswaku i vangani.”
3  Kambe Yowabu a ku: “Onge Yehovha a nga engetela vanhu vakwe ka dzana ku ringana leswi va nga swona. Wena hosi yanga leyi nga mufumi, xana hinkwavo ka vona a hi malandza ya hosi ya mina? Xana hosi yanga yi swi lavela yini leswi? Ha yini yi fanele yi vangela Israyele nandzu?”
4  Kambe rito ra hosi ri hlula Yowabu, lerova Yowabu a huma a famba-famba etikweni hinkwaro ra Israyele, endzhaku ka sweswo a fika eYerusalema.
5  Kutani Yowabu a humesa nhlayo ya ku tsarisiwa ka vanhu eka Davhida; tiko hinkwaro ra Israyele ri ringana vavanuna va 1 100 000 lava va khomaka banga, Yuda ri ringana vavanuna va 470 000 lava va khomaka banga.
6  Levhi na Benjamini a nga va tsarisanga exikarhi ka vona, hikuva rito ra hosi a ri nyenyetsa eka Yowabu.
7  Mhaka leyi a yi bihile ematihlweni ya Xikwembu xa ntiyiso, kutani xi hlasela Israyele.
8  Hikwalaho Davhida a byela Xikwembu xa ntiyiso a ku: “Ndzi dyohe ngopfu swinene hi nchumu lowu ndzi wu endleke. Sweswi, ndzi kombela u tshika xihoxo xa nandza wa wena xi hundza; hikuva ndzi endle vuphukuphuku lebyikulu.”
9  Yehovha a vulavula na Gadi, loyi a vonaka swivono swa Davhida, a ku:
10  “Famba u ya byela Davhida, u ku, ‘Yehovha u te: “Ndzi veka swilo swinharhu ehenhla ka wena. Tihlawulele xin’we xa swona leswaku ndzi ku endla xona.”’”
11  Hiloko Gadi a nghena eka Davhida a ku eka yena: “Yehovha u te, ‘Tihlawulele,
12  leswaku ku va ni ndlala malembe manharhu; kumbe leswaku u baleka tin’hweti tinharhu emahlweni ka swirha swa wena ni banga ra swirha swa wena ri va ehenhla ka wena, kumbe masiku manharhu ku va ni banga ra Yehovha ni ntungu etikweni, ntsumi ya Yehovha yi lovisa endhawini hinkwayo ya Israyele.’ Sweswi ndzi byele leswi ndzi faneleke ndzi n’wi angula ha swona Loyi a ndzi rhumeke.”
13  Kutani Davhida a ku eka Gadi: “Swa ndzi karhata swinene. Ndzi kombela ku wela evokweni ra Yehovha, hikuva tintswalo ta yena ti tele ngopfu; kambe u nga ndzi wiseli evokweni ra munhu.”
14  Hiloko Yehovha a vanga ntungu eIsrayele, lerova ku wa vanhu va 70 000 eIsrayele.
15  Tlhandlakambirhi, Xikwembu xa ntiyiso xi rhuma ntsumi eYerusalema leswaku yi wu lovisa; hi ku hatlisa loko yi sungula ku wu lovisa, Yehovha a swi vona, a sungula ku tisola hi khombo leri; hiloko a byela ntsumi leyi a yi lovisa a ku: “Swi ringene! Sweswi voko ra wena a ri ehle.” Ntsumi ya Yehovha a yi yime ekusuhi ni xivuya xa Orinani lowa Muyebusi.
16  Loko Davhida a tlakusa mahlo, a vona ntsumi ya Yehovha yi yime exikarhi ka misava ni matilo yi tamele banga yi ri tshambutele eYerusalema; Davhida ni vakulukumba, va tifunengete hi nguvu yo khwaxa, xikan’we-kan’we va wa hi swikandza swa vona.
17  Davhida a ku eka Xikwembu xa ntiyiso: “Xana a hi mina la vuleke leswaku ku hlayiwa vanhu, xana a hi mina la dyoheke, kunene a endleke swo biha? Loko ku ri tinyimpfu leti, xana ti endle yini? Oho Yehovha Xikwembu xanga, ndzi kombela leswaku voko ra wena ri ta ehenhla ka mina ni le henhla ka yindlu ya tatana; kambe ku nga ri ehenhla ka vanhu va wena, va nga weriwi hi ntungu.”
18  Loko ku ri ntsumi ya Yehovha, yi byele Gadi leswaku a byela Davhida, leswaku Davhida a tlhandluka a ya akela Yehovha alitari exivuyeni xa Orinani lowa Muyebusi.
19  Hiloko Davhida a tlhandluka hi ku landza rito ra Gadi leri a ri vuleke hi vito ra Yehovha.
20  Hi nkarhi wolowo, Orinani a hundzuluka kutani a vona ntsumi; vana vakwe va mune lava a va ri na yena a va tifihlile. Orinani a a hula koroni.
21  Kutani Davhida a ya eka Orinani. Loko Orinani a languta kutani a vona Davhida, xikan’we-kan’we a huma exivuyeni a nkhinsama eka Davhida xikandza xakwe xi langute emisaveni.
22  Kutani Davhida a byela Orinani a ku: “Ndzi nyike ndhawu ya xivuya, leswaku ndzi akela Yehovha alitari eka yona. Ndzi nyike xona hi mali ya xona hinkwayo, leswaku ntungu wu hela eka vanhu.”
23  Kambe Orinani a byela Davhida a ku: “Xi teke xi va xa wena, hosi yanga leyi nga mufumi a yi endle leswi swi nga swinene ematihlweni ya yona. Waswivo, ndzi humesa tihomu ti va magandzelo yo hisiwa ni xileyi xo hula xi va tihunyi ni koroni yi va gandzelo ra mavele. Ndzi humesa hinkwaswo.”
24  Hambiswiritano, Hosi Davhida a byela Orinani a ku: “E-e, kunene ndzi ta yi riha mali leyi hinkwayo, hikuva a ndzi nge rhwali leswi swi nga swa wena ndzi swi yisa eka Yehovha ndzi swi humesa swi va switlhavelo swo hisiwa ndzi nga swi xavanga.”
25  Hiloko Davhida a hakela Orinani ndhawu leyi hi tixikele ta nsuku leti tikaka 600.
26  Kutani Davhida a akela Yehovha alitari kwalaho, a humesa switlhavelo swo hisiwa ni switlhavelo swa xinakulobye, hiloko a vitana Yehovha, loyi a n’wi hlamuleke hi ndzilo lowu humaka ematilweni ehenhla ka alitari ya gandzelo ro hisiwa.
27  Tlhandlakambirhi, Yehovha a vula rito eka ntsumi, leyi hi ku pfumelelana na rona yi vuyiseleke banga ra yona enkotlotweni wa rona.
28  Enkarhini wolowo, loko Davhida a vona leswaku Yehovha u n’wi hlamurile a ri exivuyeni xa Orinani lowa Muyebusi, a ya emahlweni a endla xitlhavelo kwalaho.
29  Kambe tabernakela ya Yehovha leyi Muxe a yi endleke emananga ni alitari ya gandzelo ro hisiwa, enkarhini wolowo a swi ri endhawini leyi tlakukeke eGibiyoni.
30  Davhida a nga swi kotanga ku ya emahlweni ka yona a ya vutisa Xikwembu, hikuva a a chava banga ra ntsumi ya Yehovha.
25  Ku tlula kwalaho, Davhida ni varhangeri va mintlawa ya vutirheli va hlawula vana van’wana va Asafa leswaku va endla vutirheli, Hemani na Yedutani, lava a va profeta hi tiharipa, hi swichayachayana swa switende ni hi swiphambati. Valawuri va vona a va ringana nhlayo ya vona.
2  Eka vana va Asafa, a ku ri Zakuru, Yosefa, Nethaniya na Asarela, vana va Asafa lava a va lawuriwa hi Asafa loyi a a profeta ehansi ka ku lawuriwa hi hosi.
3  Eka Yedutani: vana va Yedutani, a ku ri Gedaliya, Seri, Yexaya, Ximeyi, Haxabiya na Matitiya, va ri tsevu, ehansi ka ku lawuriwa hi tata wa vona Yedutani, loyi a a profeta hi haripa ya ku nkhensa ni ku dzunisa Yehovha.
4  Eka Hemani: vana va Hemani, a ku ri Bukiya, Mataniya, Uziyele, Xebuwele, Yerimoto, Hananiya, Hanane, Eliyata, Gidaliti, Rhomamiti-ezere, Yoxibekaxa, Maloti, Hotiri na Mahaziyoto.
5  Hinkwavo lava a ku ri vana va Hemani, la vonaka swivono swa hosi eka swilo swa Xikwembu xa ntiyiso leswaku a tlakusa nanga yakwe; hikwalaho Xikwembu xa ntiyiso xi nyika Hemani vana va majaha va 14 ni va vanhwanyana vanharhu.
6  Lava hinkwavo a va lawuriwa hi tata wa vona hi risimu endlwini ya Yehovha, hi swiphambati, swichayachayana swa switende ni tiharipa ta ku tirhela yindlu ya Xikwembu xa ntiyiso. Lava a va lawuriwa hi hosi a ku ri Asafa, Yedutani na Hemani.
7  Nhlayo ya vona swin’we ni vamakwavo lava va leteriweke hi risimu eka Yehovha, hinkwavo va ri ni ntokoto, a va ri 288.
8  Hiloko va hoxa vuhlolotwana malunghana ni swilo leswi swi faneleke swi khathaleriwa, lontsongo a fana ni lonkulu, la tivaka swin’we ni la dyondzaka.
9  Vuhlolotwana byi huma: byo sungula byi va bya Asafa eka Yosefa, bya vumbirhi byi va bya Gedaliya (yena ni vamakwavo ni vana vakwe a va ri 12);
10  bya vunharhu byi va bya Zakuru, vana vakwe ni vamakwavo, a va ri 12;
11  bya vumune byi va bya Izri, vana vakwe ni vamakwavo, a va ri 12;
12  bya vuntlhanu byi va bya Nethaniya, vana vakwe ni vamakwavo, a va ri 12;
13  bya vutsevu byi va bya Bukiya, vana vakwe ni vamakwavo, a va ri 12;
14  bya vunkombo byi va bya Yexarela, vana vakwe ni vamakwavo, a va ri 12;
15  bya vunhungu byi va bya Yexaya, vana vakwe ni vamakwavo, a va ri 12;
16  bya vukaye byi va bya Mataniya, vana vakwe ni vamakwavo, a va ri 12;
17  bya vukhume byi va bya Ximeyi, vana vakwe ni vamakwavo, a va ri 12;
18  bya vu-11 byi va bya Azarele, vana vakwe ni vamakwavo, a va ri 12;
19  bya vu-12 byi va bya Haxabiya, vana vakwe ni vamakwavo, a va ri 12;
20  bya vu-13 byi va bya Xubayele, vana vakwe ni vamakwavo, a va ri 12;
21  bya vu-14 byi va bya Matitiya, vana vakwe ni vamakwavo, a va ri 12;
22  bya vu-15 byi va bya Yeremoto, vana vakwe ni vamakwavo, a va ri 12;
23  bya vu-16, byi va bya Hananiya, vana vakwe ni vamakwavo, a va ri 12;
24  bya vu-17 byi va bya Yoxibekaxa, vana vakwe ni vamakwavo, a va ri 12;
25  bya vu-18 byi va bya Hanane, vana vakwe ni vamakwavo, a va ri 12;
26  bya vu-19 byi va bya Maloti, vana vakwe ni vamakwavo, a va ri 12;
27  bya vu-20 byi va bya Eliyata, vana vakwe ni vamakwavo, a va ri 12;
28  bya vu-21 byi va bya Hotiri, vana vakwe ni vamakwavo, a va ri 12;
29  bya vu-22 byi va bya Gidaliti, vana vakwe ni vamakwavo, a va ri 12;
30  bya vu-23 byi va bya Mahaziyoto, vana vakwe ni vamakwavo, a va ri 12;
31  bya vu-24 byi va bya Rhomamiti-ezere, vana vakwe ni vamakwavo, a va ri 12.
13  Davhida a kanela ni tindhuna ta vanhu va magidi ni va madzana ni murhangeri un’wana ni un’wana;
2  Davhida a byela nhlengeletano hinkwayo ya Israyele a ku: “Loko swi vonaka swi ri swinene eka n’wina naswona swi amukeleka eka Yehovha Xikwembu xa hina, a hi rhumeleni rito eka vamakwerhu lava va siyiweke ematikweni hinkwawo ya Israyele ni le ka vaprista ni Valevhi emitini ya vona leyi nga ni madyelo, leswaku va hlengeletana va ta eka hina.
3  A hi tiseni areka ya Xikwembu xa hina eka hina.” Hikuva a va yi khathalelanga emasikwini ya Sawulo.
4  Kutani nhlengeletano hinkwayo yi twanana leswaku yi ta endlisa xisweswo, hikuva mhaka leyi a yi vonaka yi lulamile ematihlweni ya vanhu hinkwavo.
5  Hiloko Davhida a hlengeleta tiko hinkwaro ra Israyele ku suka enambyeni wa Egipta ku ya fika evunghenweni bya Hamati, leswaku va tisa areka ya Xikwembu xa ntiyiso ku suka eKiriyati-yeyarimi.
6  Kutani Davhida ni tiko hinkwaro ra Israyele va tlhandlukela eBala le Kiriyati-yeyarimi, lowu nga wa Yuda, leswaku va humesa areka ya Xikwembu xa ntiyiso, Yehovha, loyi a tshameke ehenhla ka makerubu, laha vito rakwe ri vitaniwaka kona.
7  Hambiswiritano, va khandziyise areka ya Xikwembu xa ntiyiso ehenhla ka golonyi leyintshwa ku suka endlwini ya Abinadaba, Uzza na Ahiyo va rhangele golonyi leyi.
8  Davhida ni tiko hinkwaro ra Israyele a va tlangela emahlweni ka Xikwembu xa ntiyiso hi matimba hinkwawo, hi tinsimu, tiharipa, swichayachayana swa switende, swingomana, swiphambati ni timhalamhala.
9  Hakatsongo-tsongo va fika exivuyeni xa Kidoni, kutani Uzza a tshambuluta voko leswaku a khoma Areka, hikuva a ku sele katsongo tinkunzi ti yi wisa.
10  Hiloko ku hlundzuka ka Yehovha ku pfurhela Uzza, lerova a n’wi dlaya hikuva u tshambulutele voko rakwe ehenhla ka Areka, a fela kwalaho emahlweni ka Xikwembu.
11  Davhida a hlundzuka hikwalaho ka leswi Yehovha a a be Uzza hi ku avanyisa loku; kutani ndhawu yoleyo yi thyiwe Perezi-uza ku ta fikela esikwini leri.
12  Davhida a chava Xikwembu xa ntiyiso esikwini rero, a ku: “Xana ndzi nga yi tisisa ku yini areka ya Xikwembu xa ntiyiso eka mina?”
13  Davhida a nga yi susanga Areka yi ya eka yena eMutini wa Davhida, kambe u yi hambukisele endlwini ya Obede-edomu wa le Gati.
14  Areka ya Xikwembu xa ntiyiso yi tshama ni vandyangu wa Obede-edomu, endlwini yakwe tin’hweti tinharhu; Yehovha a ya emahlweni a katekisa vandyangu wa Obede-edomu ni hinkwaswo leswi a swi ri swa yena.
14  Hiramu hosi ya Tiri a rhuma varhumiwa eka Davhida ni mintsandza ya mikedari ni vaaki va makhumbi ni lava va tirhaka hi ntsandza leswaku va n’wi akela yindlu.
2  Davhida a lemuka leswaku Yehovha u n’wi veke a tiya leswaku a va hosi ya Israyele, hikuva vuhosi byakwe a byi tlakusiwe ngopfu hikwalaho ka vanhu vakwe, ku nga Israyele.
3  Davhida a ya emahlweni a teka vasati lava engetelekeke eYerusalema, Davhida a va tata wa vana lava engetelekeke va majaha ni va vanhwanyana.
4  Lawa i mavito ya vana lava va veke vakwe eYerusalema: Xamuwa na Xobabu, Natani na Solomoni,
5  Ibehari, Elixuwa, Elipalete,
6  na Noga na Nefege na Yafiya,
7  na Elixama, Beliyada na Elifalete.
8  Kutani Vafilisita va twa leswaku Davhida u totiwile leswaku a va hosi ya tiko hinkwaro ra Israyele. Hiloko Vafilisita hinkwavo va tlhandluka va ta lava Davhida. Loko Davhida a swi twile, a huma ku ya lwa na vona.
9  Loko ku ri Vafilisita, va fike va hlasela hi xitshuketa erivaleni ra le hansi ra Refayimi.
10  Davhida a vutisa Xikwembu, a ku: “Xana ndzi tlhandluka ndzi lwa ni Vafilisita, xana wena u ta va nyiketa evokweni ra mina?” Hiloko Yehovha a ku eka yena: “Tlhandluka, hakunene ndzi ta va nyiketa evokweni ra wena.”
11  Kutani Davhida a tlhandlukela eka Bali-perazimi, kwalaho a va dlaya. Hiloko Davhida a ku: “Xikwembu xa ntiyiso xi fohlile exikarhi ka valala va mina, ku fana ni vangwa leri endliweke hi mati.” Hi yona mhaka leyi va thyeke ndhawu yoleyo vito ra Bali-perazimi.
12  Hiloko va siya swikwembu swa vona kwalaho. Kutani Davhida a humesa rito, hiloko swi hisiwa hi ndzilo.
13  Endzhaku Vafilisita va engeta va hlasela hi xitshuketa erivaleni ra le hansi.
14  Hiloko Davhida a vutisa Xikwembu nakambe, kutani Xikwembu xa ntiyiso xi ku eka yena: “U nga tshuki u tlhandluka u va sala endzhaku. Rhendzeleka u ya emahlweni ka vona hi ku kongoma, u ta humelela eka vona emahlweni ka swihlahla swa bakha.
15  Kutaku loko u twa mpfumawulo wa swigingi ehenhla ka swihlahla swa bakha, u fanele u huma u lwa, hikuva Xikwembu xa ntiyiso xi ta va xi humile emahlweni ka wena ku dlaya lava nga enxaxeni wa Vafilisita.”
16  Kutani Davhida a endla hilaha Xikwembu xa ntiyiso xi n’wi leriseke hakona, hiloko va dlaya lava a va ri enxaxeni wa Vafilisita ku sukela eGibiyoni ku ya fika eGezere.
17  Ndhuma ya Davhida yi sungula ku ya ematikweni hinkwawo, Yehovha a endla leswaku matiko hinkwawo ma n’wi chava.
29  Davhida lowa hosi a byela nhlengeletano hinkwayo a ku: “Solomoni n’wananga, loyi Xikwembu xi n’wi hlawuleke, i ntsongo naswona wa ha tsakama, kambe ntirho i wukulu; hikuva khokholo a hi ra munhu, kambe i ra Yehovha Xikwembu.
2  Hi ku ya hi matimba ya mina hinkwawo, ndzi lunghiselele yindlu ya Xikwembu xanga nsuku wa ntirho lowu endliwaka hi nsuku, ni silivhere ya ntirho lowu endliwaka hi silivhere, ni koporo ya ntirho lowu endliwaka hi koporo, ni nsimbi ya ntirho lowu endliwaka hi nsimbi, ni timhandzi ta ntirho lowu endliwaka hi timhandzi; maribye ya onikisi, ni maribye lawa ma nga ta hlanganisiwa hi ndzhope wo aka lowu tiyeke, ni maribye ya mavalavala, ni maribye ya muxaka wun’wana ni wun’wana wa risima, ni maribye ya alabasta yo tala.
3  Leswi ndzi tsakelaka yindlu ya Xikwembu xanga, ka ha ri ni ndzhaka ya mina yo hlawuleka, nsuku ni silivhere; ndzi swi nyiketa endlwini ya Xikwembu xanga ni le ka hinkwaswo leswi ndzi swi lunghiseleleke yindlu yo kwetsima:
4  titalenta ta nsuku ta 3 000, ta nsuku wa le Ofiri, ni titalenta ta 7 000 ta silivhere leyi tengisiweke, ya ku chuchuta makhumbi ya tindlu;
5  eka nsuku wa ntirho lowu endliwaka hi nsuku, ni le ka silivhere ya ntirho lowu endliwaka hi silivhere ni le ka ntirho hinkwawo wa voko ra lava tivaka ntirho wa mavoko. I mani la tinyiketelaka namuntlha leswaku a tata voko rakwe hi nyiko ya Yehovha?”
6  Hiloko tihosana ta tindlu ta vatatana ni tihosana ta tinyimba ta Israyele ni tindhuna ta magidi ni ta madzana ni tindhuna ta ntirho wa hosi ti tinyiketa hi ku tirhandzela.
7  Kutani va nyikela endlwini ya Xikwembu xa ntiyiso nsuku lowu ringanaka titalenta ta 5 000 ni tidarika ta 10 000 ni silivhere leyi ringanaka titalenta ta 10 000 ni koporo leyi ringanaka titalenta ta 18 000 ni nsimbi leyi ringanaka titalenta ta 100 000.
8  Maribye hinkwawo lawa ma kumekeke eka vanhu van’wana va ma nyikete eka xuma xa yindlu ya Yehovha leyi lawuriwaka hi Yehiyele lowa le Gerixoni.
9  Hiloko vanhu va tsaka hi magandzelo ya vona ya ku tirhandzela lawa va ma humesaka, hikuva a va humesa magandzelo ya ku tirhandzela eka Yehovha hi mbilu leyi heleleke; hambi ku ri Davhida lowa hosi u tsake hi ku tsaka lokukulu.
10  Hiloko Davhida a dzunisa Yehovha emahlweni ka mahlo ya nhlengeletano hinkwayo, Davhida a ku: “Onge u nga dzunisiwa, Wena Yehovha Xikwembu xa Israyele tata wa hina, ku suka enkarhini lowu nga riki na makumu ku ya enkarhini lowu nga riki na makumu.
11  Wena Yehovha, vukulu, matimba, ku saseka, vunene ni xindzhuti i swa wena; hikuva hinkwaswo leswi nga ematilweni ni leswi swi nga emisaveni i swa wena. Mfumo i wa wena, Wena Yehovha, Wena la tlakukeke la nga murhangeri wa hinkwavo.
12  Rifuwo ni ku vangama swi kona hikwalaho ka wena, naswona u fuma swilo hinkwaswo; evokweni ra wena ku ni matimba ni ntamu, evokweni ra wena ku ni vuswikoti byo endla swilo leswikulu ni ku va nyika ntamu hinkwavo.
13  Sweswi, Wena Xikwembu xa hina, ha ku nkhensa ni ku dzunisa vito ra wena ro saseka.
14  “Kambe, mina ndzi yini, ni vanhu va mina i yini, leswaku hi va ni matimba yo endla magandzelo ya ku tirhandzela yo fana ni lawa? Hikuva hinkwaswo swi huma eka wena, naswona hi ku nyike swona swi huma evokweni ra wena.
15  Hikuva hi valuveri emahlweni ka wena ni vahlapfa ku fana ni vatata wa hina hinkwavo. Masiku ya hina ma fana ni ndzhuti emisaveni, naswona a ku na ntshembo.
16  Oho Yehovha Xikwembu xa hina, hinkwaswo swilo leswi swo tala leswi hi swi lunghiseleleke leswaku hi ku akela yindlu ha swona yi va ya vito ra wena ro kwetsima, swi huma evokweni ra wena, naswona hinkwaswo i swa wena.
17  Wena Xikwembu xanga, ndzi swi tiva kahle leswaku u mukambisisi wa mbilu, nileswaku u tsakela ku lulama. Loko ku ri mina, ndzi nyikele swilo leswi hinkwaswo hi ku tirhandzela hi ku landza ku lulama ka mbilu ya mina, kutani ndzi tsakele ku vona vanhu va wena lava va nga kona laha va humesa magandzelo hi ku tirhandzela eka wena.
18  Oho Yehovha Xikwembu xa Abrahama, Isaka na Israyele vatata wa hina, hlayisa leswi hilaha ku nga riki na makumu swi ri mboyamelo wa miehleketo ya mbilu ya vanhu va wena, naswona kongomisa mbilu ya vona eka wena.
19  Solomoni n’wananga n’wi nyike mbilu leyi heleleke leswaku a hlayisa swileriso swa wena, switiyisekiso swa wena ni milawu ya wena, ku endla hinkwaswo ni ku aka khokholo leri ndzi ri lunghiseleleke.”
20  Davhida a ya emahlweni a byela nhlengeletano hinkwayo a ku: “Sweswi dzunisani Yehovha Xikwembu xa n’wina.” Kutani nhlengeletano hinkwayo yi dzunisa Yehovha Xikwembu xa vatata wa yona, yi korhamela ehansi yi tiwisela eka Yehovha ni le ka hosi.
21  Yi ya emahlweni yi nyikela switlhavelo eka Yehovha ni ku humesa magandzelo yo hisiwa ma ya eka Yehovha esikwini leri tlhandlamaka rero, swinkunzana swa 1 000, makhuna ya 1 000, swinyimpfana swa xinuna swa 1 000, magandzelo ya swona ya swakunwa ni switlhavelo swo tala swa tiko hinkwaro ra Israyele.
22  Va ya emahlweni va dya ni ku nwa emahlweni ka Yehovha esikwini rero hi ku tsaka lokukulu; va tlhela va engeta ra vumbirhi va endla Solomoni n’wana wa Davhida a va hosi ni ku n’wi tota eka Yehovha a va murhangeri na Sadoki a va muprista.
23  Kutani Solomoni a tshama exiluvelweni xa Yehovha a va hosi ematshan’weni ya Davhida tata wakwe, naswona a humelela, Vaisrayele hinkwavo a va n’wi yingisa.
24  Loko ku ri tihosana hinkwato ni vavanuna va matimba ni vana hinkwavo va Hosi Davhida, va tiveka ehansi ka Solomoni lowa hosi.
25  Yehovha a ya emahlweni a endla Solomoni a va lonkulu ngopfu emahlweni ka mahlo ya tiko hinkwaro ra Israyele ni ku n’wi tlhandleka xindzhuti xa vuhosi lexi nga si tshamaka xi va ehenhla ka hosi yin’wana emahlweni ka yena eIsrayele.
26  Loko ku ri Davhida n’wana wa Yese, u fume tiko hinkwaro ra Israyele;
27  masiku lawa a fumeke Israyele ha wona a ku ri malembe ya 40. EHebroni u fume malembe ya nkombo, kasi eYerusalema u fume malembe ya 33.
28  Hakatsongo-tsongo a fa a dyuhele swinene, a enerisekile hi masiku, rifuwo ni ku vangama; Solomoni n’wana wakwe a sungula ku fuma ematshan’weni yakwe.
29  Loko ku ri timhaka ta Davhida lowa hosi, to sungula ni to hetelela, ti tsariwile exikarhi ka marito ya Samuwele la vonaka ka ha ri emahlweni ni le xikarhi ka marito ya Natani lowa muprofeta ni le xikarhi ka marito ya Gadi la vonaka swivono,
30  swin’we ni vuhosi byakwe hinkwabyo ni matimba yakwe ni minkarhi leyi hundzeke ehenhla ka Israyele ni le henhla ka mimfumo hinkwayo ya matiko.
19  Endzhaku ka sweswo Nahaxi hosi ya vana va Amone a fa, n’wana wa yena a sungula ku fuma ematshan’weni ya yena.
2  Hiloko Davhida a ku: “Hanunu n’wana wa Nahaxi ndzi ta n’wi komba musa wa rirhandzu, hikuva tata wakwe u ndzi kombe musa wa rirhandzu.” Hikwalaho Davhida a rhumela malandza yakwe leswaku ma ya n’wi chavelela hikwalaho ka tata wakwe, kutani malandza ya Davhida ma fika etikweni ra vana va Amone eka Hanunu leswaku ma n’wi chavelela.
3  Kambe tihosana ta vana va Amone ti vutisa Hanunu hosi ya tona, ti ku: “Xana Davhida u rhumele vachaveleri ematihlweni ya wena hi leswi a xiximaka tata wa wena? Xana malandza yakwe a ma tanga eka wena hi xikongomelo xa ku ta lavisisa muti lowu, ma wu kambela ni ku wu hlula?”
4  Hiloko Hanunu a teka malandza ya Davhida a ma tsemeta malepfu naswona a tsema tinguvu ta wona hi le xikarhi, ku ya fika eswisutini swa wona, a ma tshika ma famba.
5  Endzhaku vanhu va famba va ya vikela Davhida malunghana ni vavanuna lava; xikan’we-kan’we a rhumela rito leswaku va ya va hlanganisa, hikuva va ve vavanuna lava va tsongahatiweke ngopfu; hosi yi ya emahlweni yi ku: “Tshamani eYeriko kukondza malepfu ya n’wina ma kula kahle. Kutani mi ta vuya.”
6  Hi ku famba ka nkarhi vana va Amone va vona leswaku va ve risema ro biha eka Davhida, hiloko Hanunu ni vana va Amone va rhumela titalenta ta silivhere ta 1 000 leswaku ku thoriwa makalichi ni vagadi va tihanci eMesopotamiya ni le Aramu-maka ni le Soba.
7  Hiloko va thola makalichi ya 32 000 ni hosi ya Maka swin’we ni vanhu va yona. Va fika va dzima nxaxa emahlweni ka Medeba; loko ku ri vana va Amone, va hlengeletana emitini ya vona kutani va ya enyimpini.
8  Loko Davhida a swi twile, hi ku hatlisa a rhuma Yowabu ni vuthu hinkwaro ni vavanuna va matimba.
9  Kutani vana va Amone va sungula ku huma va ya lunghekela nyimpi enyangweni ya muti, naswona tihosi leti teke a ti ri toxe enhoveni.
10  Loko Yowabu a vone leswaku valwi va n’wi hlasele emahlweni ni le ndzhaku, xikan’we-kan’we a hlawula vavanuna van’wana eka hinkwavo lava hlawuriweke eIsrayele, a va veka va lunghekile leswaku va hlangana ni Vasiriya.
11  Vanhu lavan’wana hinkwavo u va nyikele evokweni ra Abixayi makwavo, leswaku va lungheka, va ta hlangana ni vana va Amone.
12  A ya emahlweni a ku: “Loko Vasiriya vo va ni matimba ngopfu eka mina, u fanele u ndzi ponisa; kambe loko vana va Amone vo va ni matimba ngopfu eka wena, na mina ndzi fanele ndzi ku ponisa.
13  Vana ni matimba leswaku hi ta va ni xivindzi hikwalaho ka vanhu va ka hina ni hikwalaho ka miti ya Xikwembu xa hina; loko ku ri Yehovha u ta endla leswi nga swinene ematihlweni yakwe.”
14  Kutani Yowabu ni vanhu lava a va ri na yena va tshinela emahlweni ka Vasiriya va ya enyimpini, kambe va baleka emahlweni ka yena.
15  Loko ku ri vana va Amone, va vone leswaku Vasiriya va balekile, hiloko na vona va baleka emahlweni ka Abixayi makwavo kutani va fika emutini. Endzhaku ka sweswo Yowabu a fika eYerusalema.
16  Loko Vasiriya va vone leswaku va hluriwile emahlweni ka Israyele, va rhuma varhumiwa leswaku va humesa Vasiriya lava a va ri exifundzheni xa Nambu, va ri na Xofaki ndhuna ya vuthu ra Hadadezera emahlweni ka vona.
17  Loko Davhida a vikeriwile, hi ku hatlisa u hlengelete tiko hinkwaro ra Israyele va pela Yordani va fika eka vona, va lunghekela ku lwa na vona. Loko Davhida a lungheka leswaku a hlangana ni Vasiriya, va sungula ku lwa na yena.
18  Kambe Vasiriya va baleka Vaisrayele; Davhida a dlaya eka Vasiriya vachayeri va makalichi va 7 000 ni vavanuna lava va fambaka hi milenge va 40 000, a dlaya na Xofaki ndhuna ya vuthu.
19  Loko malandza ya Hadadezera ma vone leswaku ma hluriwile emahlweni ka Israyele, hi ku hatlisa ma endle ku rhula na Davhida, ma sungula ku n’wi tirhela; Siriya a ri swi lavanga ku tlhela ri ringeta ku ponisa vana va Amone.
24  Vana va Aroni a va ri ni mintlawa ya vona. Vana va Aroni a ku ri Nadabu na Abihu, Eliyazara na Ithamara.
2  Kambe Nadabu na Abihu va fa tata wa vona a nga si fa, naswona a va vanga ni vana, kambe Eliyazara na Ithamara va ye emahlweni va ri vaprista.
3  Kutani Davhida na Sadoki lava va humaka eka vana va Eliyazara, na Ahimeleke la humaka eka vana va Ithamara, a sungula ku va hambanisa hi mintlawa ya vona eswikhundlheni swa ntirho wa vona.
4  Kambe vana va Eliyazara a va ri ni tindhuna to tala ku tlula vana va Ithamara. Hiloko va va ava eka vana va Eliyazara, va va varhangeri va tindlu ta vatata wa vona, a va ri 16, eka vana va Ithamara, lava a va ri varhangeri eka tindlu ta vatata wa vona, a va ri nhungu.
5  Ku tlula kwalaho, va va ava hi vuhlolotwana, lava swin’we ni lavaya, hikuva a ku fanele ku va ni vakongomisi va ndhawu yo kwetsima ni vakongomisi eka Xikwembu xa ntiyiso lava a va huma eka vana va Eliyazara ni le ka vana va Ithamara.
6  Hiloko Xemaya n’wana wa Nethanele lowa matsalana wa Valevhi a va tsala emahlweni ka hosi ni le ka tihosana ni le ka Sadoki lowa muprista na Ahimeleke n’wana wa Abiyatara ni varhangeri va vatata va vaprista ni va Valevhi, ku hlawuriwa yindlu yin’we yi va ya vatatana eka Eliyazara na Ithamara a hlawuleriwa yin’we.
7  Kutani vuhlolotwana byi huma: byo sungula byi va bya Yoyaribi; bya vumbirhi byi va bya Yedaya,
8  bya vunharhu byi va bya Harimi, bya vumune byi va bya Seyorimi,
9  bya vuntlhanu byi va bya Malikiya, bya vutsevu byi va bya Miyamini,
10  bya vunkombo byi va bya Hakozi, bya vunhungu byi va bya Abiya,
11  bya vukaye byi va bya Yexuwa, bya vukhume byi va bya Xekaniya,
12  bya vu-11 byi va bya Eliyaxibi, bya vu-12 byi va bya Yakimi,
13  bya vu-13 byi va bya Hupa, bya vu-14 byi va bya Yexebiyabu,
14  bya vu-15 byi va bya Biliga, bya vu-16 byi va bya Imere,
15  bya vu-17 byi va bya Heziri, bya vu-18 byi va bya Hapisesi,
16  bya vu-19 byi va bya Petahiya, bya vu-20 byi va bya Yehezikeli,
17  bya vu-21 byi va bya Yakini, bya vu-22 byi va bya Gamuli,
18  bya vu-23 byi va bya Delaya, bya vu-24 byi va bya Masiya.
19  Leswi a ku ri swikhundlha swa vutirheli bya vona, leswi va nga ta tisa xiswona leswaku va nghena endlwini ya Yehovha hi ku ya hi mfanelo ya vona hi voko ra Aroni tata wa vona, hilaha Yehovha Xikwembu xa Israyele a n’wi leriseke hakona.
20  Eka vana va Levhi lava va seleke, eka vana va Amirama a ku ri na Xubayele; eka vana va Xubayele, a ku ri na Yehedaya;
21  eka Rehabiya: vana va Rehabiya, Ixaya a ri murhangeri;
22  eka Vaizihara, a ku ri na Xelomoto; eka vana va Xelomoto, a ku ri na Yahata;
23  eka vana va Hebroni, Yeriya a ri murhangeri, Amariya a va wa vumbirhi, Yahaziyele a va wa vunharhu, Yekamiyamu a va wa vumune.
24  Vana va Uziyele, Mikiya; eka vana va Mikiya, a ku ri na Xamiri.
25  Makwavo wa Mikiya a ku ri Ixaya; eka vana va Ixaya, a ku ri na Zakariya.
26  Vana va Merari a ku ri Maheli na Muxi; vana va Yaziya, a ku ri Beno.
27  Vana va Merari: Eka Yaziya, a ku ri Beno, Xohamu, Zakuru na Ibri.
28  Eka Maheli, a ku ri Eliyazara loyi a nga vangiki na vana.
29  Eka Kixi: vana va Kixi a ku ri Yeramiyele.
30  Vana va Muxi a ku ri Maheli, Edere na Yerimoto. Lava a ku ri vana va Valevhi hi tindlu ta vatata wa vona.
31  Na vona va hoxa vuhlolotwana hi ku pakanisa hilaha vamakwavo, ku nga vana va Aroni, va endleke hakona emahlweni ka Davhida lowa hosi na Sadoki na Ahimeleke ni varhangeri va vatata wa vaprista ni Valevhi. Loko ku ri eka tindlu ta vatatana, murhangeri a a fana ni makwavo lontsongo.
5  Vana va Ruveni lowa mativula ya Israyele—hikuva a a ri mativula; kambe mfanelo yakwe ya ku va mativula yi nyikiwe vana va Yosefa n’wana wa Israyele hikwalaho ko nyamisa xilawu xa tata wakwe, lerova a a nga ta tsarisiwa hi ku ya hi swivongo leswaku a kuma mfanelo ya ku va mativula.
2  Hikuva Yuda a a ri nkulu exikarhi ka vamakwavo, naswona loyi a a rhangela a a huma eka yena; kambe mfanelo ya ku va mativula a yi ri ya va ka Yosefa—
3  vana va Ruveni lowa mativula ya Israyele a ku ri Hanoko na Palu, Hezroni na Karimi.
4  Vana va Yuwele a ku ri Xemaya n’wana wakwe, Gogo n’wana wakwe, Ximeyi n’wana wakwe,
5  Mikiya n’wana wakwe, Reyaya n’wana wakwe, Bali n’wana wakwe,
6  Bhera n’wana wakwe, loyi Tiglata-pilinezere hosi ya Asiriya a n’wi yiseke evukhumbini, yena a ri ndhuna ya va ka Ruveni.
7  Vamakwavo hi mindyangu ya vona hi ku landza ku tsarisiwa ka vona hi ku ya hi swivongo hi vatukulu va vona, va ri va varhangeri, a ku ri Yeyiyele na Zakariya,
8  na Bela n’wana wa Azazi, n’wana wa Xema, n’wana wa Yuwele—a a tshama eArowere ni ku ya fika eNebo na Bali-meyoni.
9  Ni le vuxeni a a tshama ku ya fika loko u nghena emananga enambyeni wa Yufrata, hikuva swifuwo swa vona a swi tele etikweni ra Giliyadi.
10  Emasikwini ya Sawulo va lwe ni Vahageri, lava va weke evokweni ra vona; kutani va tshama emintsongeni ya vona etikweni hinkwaro ra le vuxeni bya Giliyadi.
11  Loko ku ri vana va Gadi emahlweni ka vona, a va tshama etikweni ra Baxani ku ya fika eSaleka.
12  Yuwele a a ri murhangeri, Xafamu a ri wa vumbirhi, na Yanayi na Xafati eBaxani.
13  Vamakwavo lava a va ri va yindlu ya vatata wa vona a ku ri Mikayele, Mexulama, Xeba, Yorayi, Yakani, Ziya na Ebere, va ri nkombo.
14  Lava a ku ri vana va Abihayili n’wana wa Huri, n’wana wa Yarowa, n’wana wa Giliyadi, n’wana wa Mikayele, n’wana wa Yexixayi, n’wana wa Yahado, n’wana wa Buzu;
15  Ahi n’wana wa Abidiyeli, n’wana wa Guni, murhangeri wa yindlu ya vatata wa vona.
16  Va hambete va tshama eGiliyadi, eBaxani ni le swimitanini leswi swi titshegeke ha wona ni le madyelweni hinkwawo ya Saroni ku ya fika laha ma helelaka kona.
17  Hinkwavo ka vona a va tsarisiwe hi ku ya hi swivongo emasikwini ya Yohatama hosi ya Yuda ni le masikwini ya Yerobuwamu hosi ya Israyele.
18  Loko ku ri vana va Ruveni ni va Gadi ni hafu ya nyimba ya Manase; eka lava a va ri tinhena ta vurhena, vavanuna lava va khomaka xitlhangu ni banga naswona va kungaka vurha, va leteriwe enyimpini, a va ri 44 760 lava va humaka va ya enyimpini.
19  Va sungula ku lwa ni Vahageri, Yeturi, Nafixi na Nodabu.
20  Va pfuniwa ku lwa na vona, lerova Vahageri ni hinkwavo lava a va ri na vona, va nyiketiwa evokweni ra vona, hikuva va kombele mpfuno eka Xikwembu loko va ri enyimpini, xi pfumela va xi kombela leswaku xi va komba tintswalo, hikuva a va xi tshemba.
21  Hiloko va teka swifuwo swa vona va swi yisa evukhumbini, tikamela ta vona ta 50 000, tinyimpfu ta 250 000, timbhongolo ta 2 000 ni mimoya-xiviri leyi nga vanhu ya 100 000.
22  A va tele lava va dlayiweke, hikuva ku lwa a ku ri ka Xikwembu xa ntiyiso. Va hambete va tshama endhawini ya vona ku ta fika enkarhini wa vukhumbi.
23  Loko ku ri vana va hafu ya nyimba ya Manase, va tshame etikweni ku suka eBaxani ku ya eBali-hermoni ni le Seniri ni le Ntshaveni ya Herimoni. Vona a va tele.
24  Lava a ku ri varhangeri va yindlu ya vatata wa vona: Efere, Ixi, Eliyele, Aziriyele, Yeremiya, Hodavhiya na Yahadiyele, vanhu lava a va ri ni vurhena, tinhenha ta matimba, vavanuna va ndhuma, varhangeri va yindlu ya vatata wa vona.
25  Va sungula ku endla hi ndlela leyi nga tshembekangiki eka Xikwembu xa vatata wa vona, va va ni rimbewu leri nga amukelekiki ni swikwembu swa vanhu va tiko, lava Xikwembu xi va loviseke emahlweni ka vona.
26  Hiloko Xikwembu xa Israyele xi susumeta moya wa Pulu hosi ya Asiriya ni moya wa Tiglata-pilinezere hosi ya Asiriya, lerova a va yisa evukhumbini va ka Ruveni ni va ka Gadi ni hafu ya nyimba ya Manase, a va tisa eHala, eHabori, eHara ni le nambyeni wa Gozana leswaku va tshama kona ku fikela esikwini leri.
15  Kutani a tiakela tindlu eMutini wa Davhida; a lunghiselela ndhawu ya areka ya Xikwembu xa ntiyiso, a dzima ntsonga wa yona.
2  Hi wona nkarhi lowu Davhida a vuleke ha wona a ku: “A nga kona loyi a nga ta rhwala areka ya Xikwembu xa ntiyiso loko ku nga ri Valevhi, hikuva hi vona lava Yehovha a va hlawuleke leswaku va rhwala areka ya Yehovha ni ku n’wi tirhela hilaha ku nga riki na makumu.”
3  Kutani Davhida a hlengeleta tiko hinkwaro ra Israyele eYerusalema leswaku va tisa areka ya Yehovha endhawini ya yona leyi a yi lunghiseleleke yona.
4  Davhida a hlengeleta vana va Aroni ni Valevhi;
5  eka vana va Kohata, Uriyele lowa ndhuna ni vamakwavo, va ri 120;
6  eka vana va Merari, Asaya lowa ndhuna ni vamakwavo, va ri 220;
7  eka vana va Gerixomu, Yuwele lowa ndhuna ni vamakwavo, va ri 130;
8  eka vana va Elizafani, Xemaya lowa ndhuna ni vamakwavo, va ri 200;
9  eka vana va Hebroni, Eliyele lowa ndhuna ni vamakwavo, va ri 80;
10  eka vana va Uziyele, Aminadaba lowa ndhuna ni vamakwavo, va ri 112.
11  Ku tlula kwalaho, Davhida a vitana Sadoki na Abiyatara lava va vaprista, ni Valevhi ku nga Uriyele, Asaya na Yuwele, Xemaya, Eliyele na Aminadaba,
12  a ku eka vona: “Mi varhangeri va vatata wa Valevhi. Tihlawulekiseni, n’wina ni vamakwenu, mi fanele mi tisa areka ya Yehovha Xikwembu xa Israyele endhawini leyi ndzi yi lunghiseleleke yona.
13  Hikuva a mi yi tisanga eku sunguleni, Yehovha Xikwembu xa hina u hi hlaserile, hikuva a hi n’wi lavanga hi ku landza ntolovelo wa kona.”
14  Hiloko vaprista ni Valevhi va tihlawulekisa leswaku va humesa areka ya Yehovha, Xikwembu xa Israyele.
15  Kutani vana va Valevhi va sungula ku rhwala areka ya Xikwembu xa ntiyiso emakatleni ya vona hi tinhonga leti a ti ri ehenhla ka vona, hilaha Muxe a leriseke hakona hi ku landza rito ra Yehovha.
16  Davhida a byela varhangeri va Valevhi leswaku va yimisa vamakwavo lava va yimbelelaka hi swichayachayana swa tinsimu, swichayachayana swa switende, tiharipa ni swiphambati, va chaya hi matimba va endla mpfumawulo wa ku tsaka wu twala ngopfu.
17  Hiloko Valevhi va yimisa Hemani n’wana wa Yuwele, eka vamakwavo, Asafa n’wana wa Berakiya; eka vana va Merari, vamakwavo Ethani n’wana wa Kuxaya;
18  va ri ni vamakwavo va ntlawa wa vumbirhi, Zakariya, Beni, Yaziyele, Xemiramoto, Yehiyele, Uni, Eliyabu, Benaya, Maseya, Matitiya, Elifelehu, Mikineya, Obede-edomu, Yeyiyele, varindzi va tinyangwa,
19  ni vayimbeleri, Hemani, Asafa na Ethani va ri ni swiphambati swa koporo swo swi chaya swi twala ngopfu;
20  na Zakariya, Aziyele, Xemiramoto, Yehiyele, Uni, Eliyabu, Maseya na Benaya va ri ni swichayachayana swa switende leswi a swi fambisana ni Alamoti,
21  na Matitiya, Elifelehu, Mikineya, Obede-edomu, Yeyiyele na Azaziya va ri ni tiharipa leti fambisanaka ni Xeminiti, leswaku va va vafambisi;
22  na Kenaniya ndhuna ya Valevhi eku rhwaleni, a lerisa eku rhwaleni, hikuva a a swi tiva kahle;
23  na Berakiya na Elkana varindzi va tinyangwa ta Areka;
24  na Xebaniya, Yuxafati, Nethanele, Amasayi, Zakariya, Benaya na Eliyezere, vaprista, lava a va chaya timhalamhala ti twala ngopfu emahlweni ka areka ya Xikwembu xa ntiyiso, na Obede-edomu na Yehiya varindzi va tinyangwa ta Areka.
25  Davhida ni vakulukumba va Israyele ni tindhuna ta magidi, hi vona lava va fambeke va ya humesa areka ya ntwanano wa Yehovha hi ku tsaka endlwini ya Obede-edomu.
26  Kuteloko Xikwembu xa ntiyiso xi pfune Valevhi lava va rhwaleke areka ya ntwanano wa Yehovha, hiloko va endla xitlhavelo hi swinkunzana swa nkombo ni makhuna ya nkombo.
27  Davhida a a ambale nguvu yo pfumala mavoko ya lapi ro vevuka, ni Valevhi hinkwavo lava va rhwaleke Areka ni vayimbeleri na Kenaniya ndhuna ya vayimbeleri lava va rhwalaka; kambe ehenhla ka Davhida a ku ri ni efodi ya ntsembyana.
28  Vaisrayele hinkwavo a va tisa areka ya ntwanano wa Yehovha hi ku huwelela ka ku tsaka ni ku pfuma ka nanga ni timhalamhala ni swiphambati, va chaya swichayachayana swa switende ni tiharipa swi twala ngopfu.
29  Loko areka ya ntwanano wa Yehovha yi fika eMutini wa Davhida, Mikala, n’wana wa Sawulo wa nhwanyana, a hlometela ehansi a ri efasitereni kutani a vona Hosi Davhida a ri karhi a chanchula a tsakile; hiloko a sungula ku n’wi langutela ehansi embilwini yakwe.
20  Eku sunguleni ka lembe, hi nkarhi lowu tihosi ti humaka hi rivilo ti ya enyimpini, Yowabu a rhangela vandla ra nyimpi, a onhetela tiko ra vana va Amone, a fika a rhendzela Rhaba, loko Davhida a ha tshama eYerusalema; Yowabu a hlasela Rhaba a wu mbundzumuxa.
2  Kambe Davhida a teka harhi ya Malikomo enhlokweni yakwe, a kuma ntiko wa yona wu ri talenta ya nsuku, eka yona a ku ri ni maribye ya risima; yi va enhlokweni ya Davhida. Swilo leswi va swi phangeke swa muti wolowo, leswi a swi humeseke a swi tele ngopfu swinene.
3  Kutani vanhu lava a va ri eka wona, u va humesile, a va veka va saha maribye ni ku tirha hi switirho leswi karihaka swa nsimbi ni swihloka; hi yona ndlela leyi Davhida a endleke ha yona emitini hinkwayo ya vana va Amone. Eku heteleleni Davhida ni vanhu hinkwavo va vuyela eYerusalema.
4  Endzhaku ka leswi, va lwa ni Vafilisita eGezere. Hi wona nkarhi lowu ha wona Sibekayi lowa Muhuxa a nga dlaya Sipayi loyi a a ri exikarhi ka lava va velekiweke hi Varefayimi, kutani va hluriwa.
5  Va tlhele va lwa ni Vafilisita; kutani Elihanani n’wana wa Yayiri a dlaya Lahimi makwavo wa Goliyadi lowa le Gati, mphiselo wa fumu ra yena a wu fana ni mhandzi ya valuki va mapesa.
6  Ku tlhele ku va ni nyimpi eGati, loko ku va ni wanuna wo leha ngopfu, loyi tintiho ni swikunwana swakwe a swi ri tsevu-tsevu, swi ri 24; na yena a a velekeriwe Varefayimi.
7  A a tshamela ku tlhontlha Israyele. Eku heteleleni Yonathani n’wana wa Ximeya, makwavo wa Davhida, a n’wi dlaya.
8  Lava hi vona lava va velekeriweke Varefayimi eGati; va we hi voko ra Davhida ni hi voko ra malandza yakwe.
1  Adamu,Seta,Enosi,
2  Kenana,Mahalalele,Yarete,
3  Enoko,Metusela,Lameke,
4  Nowa,Xeme, Hamu na Yafeta.
5  Vana va Yafeta a ku ri Gomere na Magogo na Madayi na Yavhani na Tubala na Mixeke na Tirasi.
6  Vana va Gomere a ku ri Axikenazi na Rifata na Togarima.
7  Vana va Yavhani a ku ri Elixha na Taraxixi na Kitimi na Rodanima.
8  Vana va Hamu a ku ri Kuxi na Misirayima na Putu na Kanana.
9  Vana va Kuxi a ku ri Seba na Havhila na Sabta na Rama na Sabteka. Vana va Rama a ku ri Xeba na Dedani.
10  Kuxi yena a va tata wa Nimrodo. Hi yena wo sungula ku va munhu wa matimba emisaveni.
11  Loko ku ri Misirayima, a va tata wa Ludi na Anamimi na Lehabima na Neftuhimi
12  na Patrusimi na Kasiluhimi (lava Vafilisita va humeke eka vona) na Kafitoro.
13  Loko ku ri Kanana a va tata wa Sidoni mativula yakwe na Heti
14  ni Vayebusi ni Vaamori ni Vagirgaxa
15  ni Vahivhi ni Vaariki ni Vasini
16  ni Vaavhadi ni Vasemari ni Vahamati.
17  Vana va Xeme a ku ri Elami na Axuru na Arifakisada na Ludi na Aramu, na Uzha na Hulu na Getere na Maxa.
18  Loko ku ri Arifakisada a va tata wa Xela, Xela yena a va tata wa Ebere.
19  Kutani Ebere a velekeriwa vana vambirhi. Vito ra loyi un’wana a ku ri Faleke, hikuva misava yi avane emasikwini yakwe; vito ra makwavo a ku ri Yokitani.
20  Loko ku ri Yokitani, u ve tata wa Alimodadi na Xelefi na Hazarimavheti na Yera
21  na Hadorama na Uzala na Dikila
22  na Obali na Abimayele na Xeba
23  na Ofiri na Havhila na Yobabu; lava hinkwavo a ku ri vana va Yokitani.
24  Xeme,Arifakisada,Xela,
25  Ebere,Faleke,Ragawu,
26  Seruki,Nakori,Tera,
27  Abrama, hileswaku, Abrahama.
28  Vana va Abrahama a ku ri Isaka na Iximayele.
29  Masungulo ya mindyangu ya vona hi lawa: Mativula ya Iximayele i Nebayoto ku landzela Kedari na Adibiyele na Mibisama,
30  Mixama na Duma, Masa, Hadada na Thema,
31  Yeturi, Nafixi na Kedema. Lava a ku ri vana va Iximayele.
32  Loko ku ri vana va Ketura, nsati lontsongo wa Abrahama, u veleke Zimrana na Yokixani na Medani na Midiyani na Ixibaka na Xuwe. Vana va Yokixani a ku ri Xeba na Dedani.
33  Vana va Midiyani a ku ri Efa na Efere na Hanoko na Abayida na Elida. Lava hinkwavo a ku ri vana va Ketura.
34  Abrahama a va tata wa Isaka. Vana va Isaka a ku ri Esawu na Israyele.
35  Vana va Esawu a ku ri Elifazi, Rhuwele na Yewuxi na Yalamu na Kora.
36  Vana va Elifazi a ku ri Temani na Omara, Sefo na Gatamu, Kenazi na Timina na Amaleke.
37  Vana va Rhuwele a ku ri Nahati, Zara, Xamaha na Miza.
38  Vana va Seyiri a ku ri Lotana na Xobali na Zibiyoni na Anna na Dixoni na Ezere na Dixani.
39  Vana va Lotana a ku ri Hori na Homamu. Makwavo wa xisati wa Lotana a ku ri Timina.
40  Vana va Xobali a ku ri Alivhani na Manahate na Ebali, Xefo na Onamu. Vana va Zibiyoni a ku ri Aya na Anna.
41  Vana va Anna a ku ri Dixoni. Vana va Dixoni a ku ri Hemidani na Exibani na Itirani na Kerani.
42  Vana va Ezere a ku ri Bilihani na Zavhana na Akane. Vana va Dixani a ku ri Uzha na Arani.
43  Leti i tihosi leti fumeke tiko ra Edomu ku nga si va ni hosi leyi nga fuma vana va Israyele: Bela n’wana wa Beyori, vito ra muti wakwe a ku ri Dinahaba.
44  Eku heteleleni Bela a fa, kutani Yobabu n’wana wa Zara la humaka eBosira a fuma ematshan’weni ya yena.
45  Eku heteleleni Yobabu a fa, kutani Huxamu wa le tikweni ra Vatemani a sungula ku fuma ematshan’weni ya yena.
46  Eku heteleleni Huxamu a fa, na Hadada n’wana wa Bedadi, la hluleke Midiyani etikweni ra Mowabu a sungula ku fuma ematshan’weni ya yena. Vito ra muti wakwe a ku ri Avhita.
47  Eku heteleleni Hadada a fa, Samila la humaka eMasireka a sungula ku fuma ematshan’weni yakwe.
48  Eku heteleleni Samila a fa, kutani Xawulo wa le Rehoboti lowu nga ekusuhi ni Nambu, a sungula ku fuma ematshan’weni yakwe.
49  Eku heteleleni Xawulo a fa, kutani Bali-hanani n’wana wa Akibora a sungula ku fuma ematshan’weni yakwe.
50  Eku heteleleni Bali-hanani a fa, kutani Hadada a sungula ku fuma ematshan’weni ya yena; vito ra muti wakwe a ku ri Pawu, naswona vito ra nsati wakwe a ku ri Mehetabele, n’wana wa Matirede, n’wana wa Mezahaba.
51  Eku heteleleni Hadada a fa. Kutani tindhuna ta Edomu ku va ndhuna Timina, ndhuna Alivha, ndhuna Yeteti,
52  ndhuna Oholibama, ndhuna Elaha, ndhuna Pinoni,
53  ndhuna Kenazi, ndhuna Temani, ndhuna Mibisara,
54  ndhuna Magadiyele, ndhuna Iramu. Leti a ku ri tindhuna ta Edomu.
2  Lava a ku ri vana va Israyele: Ruveni, Simiyoni, Levhi na Yuda, Isakara na Zebuloni,
2  Dani, Yosefa na Benjamini, Neftali, Gadi na Axere.
3  Vana va Yuda a ku ri Ere na Onani na Xela. Lava vanharhu u velekeriwe vona hi n’wana wa Xuwa, lowa Mukanana. Ere mativula ya Yuda a va wo biha ematihlweni ya Yehovha, lerova a n’wi dlaya.
4  Kutani Tamari nhlomi yakwe hi yona leyi n’wi velekeleke Faresi na Zara. Vana va Yuda hinkwavo a va ri ntlhanu.
5  Vana va Faresi a ku ri Hezroni na Hamula.
6  Vana va Zara a ku ri Zimri, Ethani, Hemani, Kalkolo na Dara. A va ri ntlhanu hinkwavo ka vona.
7  Vana va Karimi a ku ri Akari la tiseke khombo ehenhla ka Israyele, la endleke xiendlo xo pfumala ku tshembeka malunghana ni nchumu lowu nyikeriweke endzovisweni.
8  Vana va Ethani a ku ri Azariya.
9  Vana va Hezroni lava a velekeriweke vona a ku ri Yeramiyele na Rhamu na Kelubayi.
10  Loko ku ri Rhamu, u ve tata wa Aminadaba. Aminadaba na yena u ve tata wa Nasoni lowa ndhuna ya vana va Yuda.
11  Nasoni na yena u ve tata wa Salma. Salma u ve tata wa Bowasi.
12  Bowasi u ve tata wa Obede. Obede yena a va tata wa Yese.
13  Yese na yena u ve tata wa mativula yakwe Eliyabu, Abinadaba a va wa vumbirhi, Ximeya a va wa vunharhu,
14  Nethanele a va wa vumune, Rhadayi a va wa vuntlhanu,
15  Ozeme a va wa vutsevu, Davhida a va wa vunkombo.
16  Vamakwavo va xisati a ku ri Seruya na Abigayele; vana va Seruya a ku ri Abixayi, Yowabu na Asahele, va ri vanharhu.
17  Loko ku ri Abigayele, u veleke Amasa; tata wa Amasa a ku ri Yetere lowa Muiximayele.
18  Loko ku ri Kalebe n’wana wa Hezroni, u ve tata wa vana hi Azuba nsati wakwe na hi Yeriyoti; vana vakwe hi lava: Yexere, Xobabu na Aridoni.
19  Eku heteleleni Azuba a fa. Kutani Kalebe a titekela Efurata, loyi hi ku famba ka nkarhi a n’wi velekeleke Huru.
20  Huru yena a va tata wa Uri. Uri a va tata wa Bezalele.
21  Endzhaku ka sweswo Hezroni a tivana ni n’wana wa Makiri tata wa Giliyadi. U n’wi teke a ri ni malembe ya 60 hi vukhale, kambe u n’wi velekele Segubu.
22  Segubu yena a va tata wa Yayiri, loyi a veke ni miti ya 23 etikweni ra Giliyadi.
23  Endzhaku Gexura na Siriya va teka Havhoti-yayiri eka vona, na Kenati ni swimitana leswi swi titshegeke ha wona, miti ya 60. Lava hinkwavo a ku ri vana va Makiri tata wa Giliyadi.
24  Endzhaku ka ku fa ka Hezroni eKalebe-efrata, Abiya loyi a a ri nsati wa Hezroni, u n’wi velekele Axuri tata wa Tekowa.
25  Vana va Yeramiyele lowa mativula ya Hezroni a ku ri Rhamu mativula ya Buna na Oreni na Ozeme, Ahiya.
26  Yeramiyele a va ni nsati un’wana, loyi vito rakwe a ku ri Atara. A a ri mana wa Onamu.
27  Vana va Rhamu lowa mativula ya Yeramiyele a ku ri Maza, Yamini na Ekere.
28  Vana va Onamu a ku ri Xamayi na Yada. Vana va Xamayi a ku ri Nadabu na Abixuri.
29  Vito ra nsati wa Abixuri a ku ri Abihayili, loyi hi ku famba ka nkarhi a n’wi velekeleke Ahabana na Molidi.
30  Vana va Nadabu a ku ri Selede na Apayimi. Kambe Selede u fe a nga ri na vana.
31  Vana va Apayimi a ku ri Ixi. Vana va Ixi a ku ri Xexani; vana va Xexani, Ahilayi.
32  Vana va Yada makwavo wa Xamayi a ku ri Yetere na Yonathani. Kambe Yetere u fe a nga ri na vana.
33  Vana va Yonathani a ku ri Pelethi na Zaza. Lava a va ri vana va Yeramiyele.
34  Xexani a nga vanga ni vana va majaha, kambe u ve ni vana va vanhwanyana. Xexani a a ri ni nandza wa Muegipta loyi vito rakwe a ku ri Jara.
35  Kutani Xexani a nyiketa n’wana wakwe eka Jara nandza wakwe a va nsati wakwe, loyi hi ku famba ka nkarhi a n’wi velekeleke Atayi.
36  Atayi yena a va tata wa Natani. Natani yena a va tata wa Zabada.
37  Zabada yena a va tata wa Efulali. Efulali yena a va tata wa Obede.
38  Obede yena a va tata wa Yehu. Yehu yena a va tata wa Azariya.
39  Azariya yena a va tata wa Helese. Helese yena a va tata wa Eliyasa.
40  Eliyasa yena a va tata wa Sisimayi. Sisimayi yena a va tata wa Xalumu.
41  Xalumu yena a va tata wa Yekamiya. Yekamiya yena a va tata wa Elixama.
42  Vana va Kalebe makwavo wa Yeramiyele a ku ri Mexa mativula yakwe, loyi a a ri tata wa Sifi, ni vana va Marixa tata wa Hebroni.
43  Vana va Hebroni a ku ri Kora, Tapuwa, Rekemu na Xema.
44  Xema yena a va tata wa Rahamu tata wa Yorikeyama. Rekemu yena a va tata wa Xamayi.
45  N’wana wa Xamayi a ku ri Mawoni; Mawoni a a ri tata wa Beta-suru.
46  Loko ku ri Efa nsati lontsongo wa Kalebe, u veleke Harani, Mosa na Gazeze. Loko ku ri Harani, u ve tata wa Gazeze.
47  Vana va Yahadayi a ku ri Regemu, Yohatama, Gexani, Peleti, Efa na Xafu.
48  Loko ku ri Maka nsati lontsongo wa Kalebe, u veleke Xebere na Tirana.
49  Hi ku famba ka nkarhi u veleke Xafu tata wa Madimana, Xevha tata wa Makabena ni tata wa Gibeya. N’wana wa Kalebe wa nhwanyana a ku ri Akisa.
50  Lava va ve vana va Kalebe. Vana va Huru lowa mativula ya Efurata: Xobali tata wa Kiriyati-yeyarimi,
51  Salma tata wa Betlehema, Harefi tata wa Beta-gadere.
52  Xobali tata wa Kiriyati-yeyarimi u ve ni vana: Harowa, hafu ya Menuhoti.
53  Mindyangu ya Kiriyati-yeyarimi a ku ri Vaitira ni Vaputu ni Vaxumati ni Vamixirayi. Vasora ni Vaexitawoli va hume eka lava.
54  Vana va Salma a ku ri Betlehema ni Vanetofa, Atiroto-beta-yowabu ni xiphemu xa Vamanahate, lava va Vasora.
55  Mindyangu ya vatsari lava a va tshama eYabese a ku ri Vatira, Vaximeyi ni Vasuka. Lava a ku ri Vakena lava a va huma eka Hamata tata wa yindlu ya Rekabi.
3  Lava a va ri vana va Davhida lava a velekeriweke vona eHebroni: mativula a ku ri Aminoni wa Ahinowama lowa Muyizriyele, wa vumbirhi a ku ri Daniyele wa Abigayele lowa Mukarimeli,
2  wa vunharhu a ku ri Absalomu n’wana wa Maka, n’wana wa Talimayi wa nhwanyana lowa hosi ya Gexura, wa vumune a ku ri Adoniya n’wana wa Hagiti,
3  wa vuntlhanu a ku ri Xefatiya wa Abitali, wa vutsevu a ku ri Itereyamu wa Egla, nsati wakwe.
4  U velekeriwe vana va tsevu eHebroni; naswona u fume kwalaho malembe ya nkombo ni tin’hweti ta tsevu, kasi loko ku ri eYerusalema, u fume malembe ya 33.
5  A ku ri ni lava a velekeriweke vona eYerusalema: Ximeya na Xobabu na Natani na Solomoni, mune va ri va vana va Bati-xeba n’wana wa Amiyele,
6  na Ibehari na Elixama na Elifalete,
7  na Noga na Nefege na Yafiya,
8  na Elixama na Eliyadha na Elifalete, va ri kaye,
9  vana hinkwavo va majaha va Davhida ku nga hlayiwi vana va majaha va vasati lavatsongo, na Tamari makwavo wa vona wa xisati.
10  N’wana wa Solomoni a ku ri Rehobuwama, n’wana wakwe a ku ri Abiya, n’wana wakwe a ku ri Asa, n’wana wakwe a ku ri Yehoxafati,
11  n’wana wakwe a ku ri Yehorama, n’wana wakwe a ku ri Ahaziya, n’wana wakwe a ku ri Yehowaxi,
12  n’wana wakwe a ku ri Amaziya, n’wana wakwe a ku ri Azariya, n’wana wakwe a ku ri Yohatama,
13  n’wana wakwe a ku ri Akazi, n’wana wakwe a ku ri Hezekiya, n’wana wakwe a ku ri Manase,
14  n’wana wakwe a ku ri Amoni, n’wana wakwe a ku ri Yosiya.
15  Vana va Yosiya, mativula a ku ri Yohanani, wa vumbirhi a ku ri Yoyakimi, wa vunharhu a ku ri Sedekiyasi, wa vumune a ku ri Xalumu.
16  Vana va Yoyakimi a ku ri Yekoniya n’wana wakwe, Sedekiyasi n’wana wakwe.
17  Vana va Yekoniya loko a ha ri mukhotsiwa a ku ri Salatiyele n’wana wakwe
18  na Malikirama na Pedaya na Xenezara, Yekamiya, Hoxama na Nedabiya.
19  Vana va Pedaya a ku ri Zerubabele na Ximeyi; vana va Zerubabele a ku ri Mexulama na Hananiya (na Xelomiti a a ri makwavo wa vona wa xisati);
20  na Haxuba na Ohele na Berakiya na Hasadiya, Yuxabi-hesede, va ri ntlhanu.
21  Vana va Hananiya a ku ri Pelatiya na Yexaya, vana va Yexaya Refaya, vana va Refaya Arinani, vana va Arinani Obadiya, vana va Obadiya Xekaniya;
22  vana va Xekaniya, Xemaya, vana va Xemaya, Hatuxi, Igali, Bariya, Neyariya na Xafati, va ri tsevu.
23  Vana va Neyariya a ku ri Eliwenayi, Hizikiya na Azirikamu, va ri vanharhu.
24  Vana va Eliwenayi a ku ri Hodavhiya, Eliyaxibi, Pelaya, Akubu, Yohanani, Delaya na Anane, va ri nkombo.
12  Lava hi vona va teke eka Davhida eSikilaga loko a ha vekeriwe swipimelo hikwalaho ka Sawulo n’wana wa Kixi; naswona a va ri exikarhi ka vavanuna va matimba, lava va pfunaka enyimpini,
2  lava va hlomeke hi vurha, va tirhisa voko ra xinene ni ra ximatsi hi maribye kumbe hi miseve eka vurha. A va ri vamakwavo wa Sawulo, wa ka Benjamini.
3  A ku rhangela Ahiyezere na Yowasi vana va Xemaha lowa le Gibiya, Yeziyele na Peleti vana va Azamavhete, Beraka na Yehu lowa le Anathoti,
4  Iximaya lowa le Gibiyoni, wanuna wa matimba exikarhi ka lava va 30 ni la langutelaka lava va 30; Yeremiya, Yahaziyele, Yohanani na Yozabadi lowa le Gedera,
5  Eluzayi, Yerimoto, Beyaliya, Xemariya na Xefatiya lowa le Harifi,
6  Elkana, Ixaya, Azarele, Yowezere na Yaxobuwamu, lava va ka Kora,
7  Yuwela, Zebadiya vana va Yerohamu wa le Gedori.
8  A ku ri ni van’wana va ka Gadi lava va tihlawuleke va ya etlhelweni ra Davhida endhawini leyi swi tikaka ku yi tshinelela emananga, vavanuna va vurhena, va matimba, vavanuna va vuthu ra nyimpi, lava va hlayisaka xitlhangu lexikulu ni tlhari swi lunghekile, lava swikandza swa vona a ku ri swikandza swa tinghala, a va fana ni timhala ehenhla ka tintshava hi rivilo.
9  Ezere a a ri murhangeri, Obadiya a va wa vumbirhi, Eliyabu a va wa vunharhu,
10  Mixamana a va wa vumune, Yeremiya a va wa vuntlhanu,
11  Atayi a va wa vutsevu, Eliyele a va wa vunkombo,
12  Yohanani a va wa vunhungu, Elizabada a va wa vukaye,
13  Yeremiya a va wa vukhume, Makibanayi a va wa vu-11.
14  Lava a ku ri vana va Gadi, varhangeri va vuthu. Lontsongo a a ringana ni vanhu va 100, lonkulu ngopfu a a ringana ni vanhu va 1 000.
15  Lava hi vona va peleke Yordani en’hwetini yo sungula loko wa ha khapakhapa etimbuweni ta wona hinkwato, kutani va hlongola hinkwavo lava a va ri erivaleni ra le hansi, evuxeni ni le vupela-dyambu.
16  Vana van’wana va Benjamini na Yuda va fika endhawini leyi swi tikaka ku yi tshinelela, eka Davhida.
17  Kutani Davhida a humelela emahlweni ka vona, a va hlamula a ku: “Loko mi tile hi ku rhula eka mina leswaku mi ndzi pfuna, mbilu ya mina yi ta va ni vun’we na n’wina. Kambe loko mi tele ku ndzi xenga eka swirha swa mina ku nga ri na xihoxo eswandleni swa mina, Xikwembu xa vatatana a xi swi vone, xi swi lulamisa.”
18  Moya wu fika eka Amasayi, murhangeri wa lava va 30: “Hina hi va wena, Wena Davhida, naswona hi na wena, Wena n’wana wa Yese.Ku rhula, ku rhula a ku ve ka wena, ku rhula a ku ve eka loyi a ku pfunaka,Hikuva Xikwembu xa wena xi ku pfunile.” Hiloko Davhida a va amukela a va veka exikarhi ka varhangeri va masocha.
19  A ku ri ni van’wana va Manase lava va yeke eka Davhida loko a ta ni Vafilisita ku lwa na Sawulo; kambe a nga va pfunanga, hikuva tihosi leti tirhisanaka ta Vafilisita ti twanane leswaku ti n’wi hlongola, ti ku: “U ta nghenisa tinhloko ta hina ekhombyeni, a balekela eka hosi yakwe Sawulo.”
20  Loko a fika eSikilaga, lava va balekeleke eka yena va suka eka Manase i Adhina, Yozabadi, Yediyayele, Mikayele, Yozabadi, Elihu na Ziletayi, varhangeri va vanhu va magidi lava a va ri va Manase.
21  Loko ku ri vona, a va pfuna Davhida ku lwa ni vuthu ra vaphangi, hikuva hinkwavo ka vona a ku ri vavanuna va matimba ya vunghwazi, va ve tindhuna evuthwini;
22  hikuva vanhu a va ta eka Davhida siku ni siku ku ta n’wi pfuna, kukondza ku va nxaxa lowukulu, ku fana ni nxaxa wa Xikwembu.
23  Leti a ku ri tinhlayo ta varhangeri lava va hlomeleke vuthu, lava va veke va Davhida eHebroni, leswaku va hundzuluxela vuhosi bya Sawulo eka yena, hi ku landza xileriso xa Yehovha.
24  Vana va Yuda lava a va rhwala xitlhangu lexikulu ni tlhari a va ri 6 800, va hlomele nyimpi.
25  Eka vana va Simiyoni, vavanuna va matimba ya vunghwazi a va ri vuthu ra 7 100.
26  Eka vana va Valevhi, 4 600.
27  Yoyada a a ri murhangeri wa vana va Aroni, a a ri na 3 700.
28  Na Sadoki, jaha ra matimba ya vunghwazi ni yindlu ya vatata wa yena, tindhuna ta 22.
29  Eka vana va Benjamini, vamakwavo wa Sawulo, a va ri 3 000, ku fikela enkarhini wolowo vo tala va vona a va tshama va rindze yindlu ya Sawulo hi vurhon’wana.
30  Eka vana va Efrayimi a ku ri ni vavanuna va 20 800, va matimba ya vunghwazi, vavanuna va ndhuma, hi yindlu ya vatata wa vona.
31  Eka hafu ya nyimba ya Manase, a va ri 18 000 lava a va boxiwe hi mavito leswaku va ta endla Davhida a va hosi.
32  Eka vana va Isakara lava va kotaka ku twisisa minkarhi, lava tivaka leswi tiko ra Israyele ri faneleke ri swi endla, a ku ri ni varhangeri va vona va 200, vamakwavo hinkwavo a va lerisiwa hi vona.
33  Eka Zebuloni, lava a va huma va ya enyimpini, va lunghekele nyimpi, va ri ni matlhari hinkwawo ya nyimpi, a va ri 50 000, naswona a va khitikanela eka Davhida hi mbilu yin’we.
34  Eka Neftali a ku ri ni tindhuna ta 1 000, ti ri ni vanhu va 37 000 lava va tamelaka xitlhangu lexikulu ni fumu.
35  Eka va ka Dani, lava a va lunghekele nyimpi a va ri 28 600.
36  Eka Axere, lava a va huma va lunghekele nyimpi a va ri 40 000.
37  Ku suka entsungeni wa Yordani wa va ka Ruveni ni va ka Gadi ni hafu ya nyimba ya Manase va ri ni matlhari hinkwawo ya vandla ra nyimpi, a va ri 120 000.
38  Lava hinkwavo a va ri vavanuna va nyimpi, lava va khitikanelaka enyimpini; va fike eHebroni hi mbilu leyi heleleke leswaku va veka Davhida a va hosi ya tiko hinkwaro ra Israyele; ni lava va seleke hinkwavo va Israyele a va ri ni mbilu yin’we leswaku va endla Davhida a va hosi.
39  Va ye emahlweni va ri na Davhida kwalaho ku ringana masiku manharhu, va dya ni ku nwa, hikuva vamakwavo a va va lunghiselerile.
40  Ni lava a va ri ekusuhi na vona, ku ya fika eIsakara na Zebuloni na Neftali, a va tisa swakudya hi timbhongolo ni tikamela ni timeyila ni tihomu, swakudya leswi endliweke hi mapa, swimbundzwa swa makuwa lama omisiweke ni swimbundzwa swa mukhusu wa madiriva, vhinyo, mafurha, tihomu ni tinyimpfu to tala, hikuva a ku ri ni ku tsaka eIsrayele.
