10  “Ngokuqinisekileyo umphefumlo wam uziva uzothekile bubomi bam.Ndiza kukukhupha ukuxhalaba kwam ngesiqu sam.Ndiza kuthetha ngobukrakra bomphefumlo wam!
2  Ndiya kuthi kuThixo, ‘Musa ukundivakalisa ndingongendawo.Ndazise isizathu sokuba usukuzane nam.
3  Ngaba kulungile kuwe ukuba wenze okuphosakeleyo,Ukuba uyigatye imveliso yomsebenzi onzima wezandla zakho,Yaye ufanele uqaqambe phezu kwecebo labangendawo?
4  Ngaba unamehlo enyama,Okanye ngaba ubona njengokubona komntu ofayo?
5  Ngaba imihla yakho ifana nemihla yomntu ofayo,Okanye iminyaka yakho ifana nemihla yendoda eyomeleleyo,
6  Ukuba ufanele uzame ukufuna isiphoso samUze uqhubeke ukhangela isono sam?
7  Oku ukwenza nangona usazi ukuba andenzanga nto iphosakeleyo,Yaye akukho namnye uhlangulayo esandleni sakho?
8  Izandla zakho zandibumba, zandenzaSekunjalo uyandiginya.
9  Khawuncede, ukhumbule ukuba undenze ngodongweYaye uya kundibuyisela eluthulini.
10  Ngaba awundithululanga njengobisiWaza wandivuthiswa njengesonka samasi?
11  Wandambesa ulusu nenyamaWaza wandiluka ngamathambo nemisipha.
12  Undisebenzele ubomi nobubele bothando;Nenyameko yakho iwulindile umoya wam.
13  Yaye ezi zinto uzifihle entliziyweni yakho.Ndiyazi kakuhle ukuba ezi zinto zikuwe.
14  Ukuba ndonile waza wena waqhubeka undilindileYaye akwandigqala njengomsulwa kwisiphoso sam;
15  Ukuba eneneni ndenze into ephosakeleyo, yeha ke mna!Ukuba eneneni ndenze okulungileyo, andinakuyiphakamisa intloko yam,Ndizaliswe lihlazo yaye ndanele yinkxwaleko.
16  Yaye ukuba yenza ngekratshi, uya kundizingela njengengonyama entsha,Yaye uya kuzibonakalisa umangalisa kwakhona kwimeko yam.
17  Uya kuvelisa amangqina akho amatsha phambi kwam,Yaye ingqumbo yakho uya kuyenza nkulu ngakumbi kum;Ndifikelwa bubunzima emva kobunzima.
18  Ngoko wandikhuphelani na esibelekweni?Ukuba ndandibhubhile, ngekungekho neliso engelalindibonile,
19  Apho ngekwakube ngathi andizange ndibekho;Ngendandisuke esizalweni ndasiwa endaweni yokungcwaba.’
20  Ngaba azimbalwanga iintsuku zam? Makayeke,Makajike ekundondeleni, ukuze ndiqaqambe kancinane
21  Ngaphambi kokuba ndimke—yaye andiyi kubuya—Ndiye elizweni lobumnyama nethunzi elimnyama,
22  Elizweni lokusithakala okunjengesithokothoko, lethunzi elimnyamaNesidubedube, apho ukuqaqamba kungekho ngaphezu kwesithokothoko.”
4  Waza uElifazi umTeman waphendula wathi:
2  “Ukuba ubani ulinga ukubhekisa ilizwi kuwe, ngaba uya kutyhafa?Kodwa ukuthintela amazwi ngubani na okwaziyo?
3  Khangela! Ulungise abaninzi,Yaye izandla ezibuthathaka ubuzomeleza.
4  Nabani na okhubekayo, amazwi akho ebemvusa;Yaye amadolo agevezelayo ubuwaqinisa.
5  Kodwa kwesi isihlandlo kufikele wena, yaye uyatyhafa;Kuchukumisa wena, yaye uyaphazamiseka.
6  Ngaba intembelo yakho ayisekelwanga ekuhloneleni kwakho uThixo?Ngaba ithemba lakho aliyongqibelelo yeendlela zakho?
7  Nceda, khumbula: Ngubani omsulwa owakha watshabalala?Yaye bakha batshayelwa phi na abathe tye?
8  Ngokokwam ukubona, abo bayila okwenzakalisayoNabo bahlwayela inkathazo ngabo abaya kuyivuna.
9  Ngempefumlo kaThixo bayatshabalala,Yaye ngomoya womsindo wakhe bafikelela esiphelweni.
10  Kukho ukugquma kwengonyama, nelizwi lengonyama entsha,Kodwa amazinyo eengonyama ezintsha ezinezingci ayaphuka.
11  Ingonyama iyatshabalala kwakungabikho xhoba,Yaye amathole engonyama ayahlulwa.
12  Ngokuba kwaziswa ilizwi kum ngokuchwechwa,Yaza indlebe yam yafumana ukusetyezwa kwalo,
13  Ezingcingeni eziphazamisayo zemibono yasebusuku,Xa abantu befikelwe bubuthongo obunzulu.
14  Ndafikelwa kukunkwantya, nokungcangcazela,Kwaza kwazalisa amathambo am amaninzi ngokunkwantya.
15  Yaye kwadlula umoya ebusweni bam;Ndaba namanwele.
16  Waqalisa ukuma ngxi,Kodwa andizange ndiyiqonde imbonakalo yawo;Kwakukho imbonakalo phambi kwamehlo am;Kwabakho inzolo, ndaza ke ndeva ilizwi:
17  ‘Umntu ofayo—ngaba angaba sesikweni ngakumbi kunoThixo?Okanye ngaba indoda eyomeleleyo ingahlambuluka ngakumbi kunoMenzi wayo?’
18  Khangela! Akakholwa ngabakhonzi bakhe,Yaye abathunywa bakhe ubamangalela ngokuba nesiphoso.
19  Kobeka phi na ke ngabo bahlala ezindlwini zodongwe,Iziseko zazo eziseluthulini!Abatyunyuzwa ngokukhawuleza ngakumbi kunenundu.
20  Kususela kusasa kude kube ngokuhlwa batyunyuzwa babe ziingceba;Batshabalala ngonaphakade kungekho mntu ukuthabathela entliziyweni oko.
21  Ngaba intambo yentente yabo engaphakathi kubo ayitsalwanga?Bayafa ngenxa yokuswela ubulumko.
26  Waza waphendula uYobhi wathi:
2  “Owu hayi indlela enibe luncedo ngayo kulowo ungenamandla!Owu hayi indlela eniyisindise ngayo ingalo engenamandla!
3  Hayi indlela enimcebise ngayo lowo ungenabulumko,Yaye ubulumko bobuqili nibazisile kwabaninzi!
4  Ngubani na enimxeleleyo amazwi,Yaye ngubani na impefumlo yakhe ephume kuni?
5  Abo bangenamandla ekufeni baqhubeka bengcangcazelaNgaphantsi kwamanzi nabo bahlala kuwo.
6  IShiyol ize phambi kwakhe,Nendawo yentshabalalo ayinasigqubuthelo.
7  Elasentla ulolula phezu kwendawo engenanto,Ihlabathi ulixhoma kokungento;
8  Amanzi uwasongela ngamafu akhe,Ukuze ingqimba yelifu ingahlukani ngaphantsi kwawo;
9  Uvingca ubuso betrone,Elaneka phezu kwayo ilifu lakhe.
10  Wenze isazinge phezu kobuso bamanzi,Apho ukukhanya kuphelela ebumnyameni.
11  Iintsika zezulu ziyangcangcazela,Yaye zithi manga ngenxa yokukhalinyelwa nguye.
12  Ngamandla akhe uzamazamisa ulwandle,Yaye ngokuqonda kwakhe waphule umhlaseli wamqoba.
13  Ngomoya wakhe ulikhazimlisile izulu,Isandla sakhe siyihlabile inyoka enyebelezayo.
14  Khangela! Ezi zinto yimiphetho yeendlela zakhe,Yaye kukusebeza kuphela okuviweyo kuvela kuye!Kodwa ngubani onokubonisa ukuyiqonda indudumo yakhe enamandla?”
11  Waza waphendula uTsofare umNahama wathi:
2  “Ngaba amazwi amaninzi akayi kuphendulwa,Okanye ngaba umqhayisi uya kuba ngolungileyo?
3  Ngaba intetho yakho elilize iya kuwavala umlomo amadoda,Yaye ngaba uya kuqhubeka ugculela kungekho ukukhalimelayo?
4  Kwakhona, uthi, ‘Ukuyalela kwam kusulungekile,Yaye nam ndizingqine ndihlambulukile emehlweni akho.’
5  Ukanti akwaba uThixo ebenokuthethaAyivule imilebe yakhe nawe!
6  Ubeya kwandula akuxelele iimfihlelo zobulumko,Kuba izinto zobulumko bobuqili ziphindwe kaninzi.Kwakhona, ubuya kwazi ukuba uThixo uzivumela zilityalwe ezinye zeziphoso zakho.
7  Ngaba unokuzifumana izinto ezinzulu zikaThixo,Okanye ngaba unokusifumana isiphelo sikaSomandla?
8  Siphakame ngakumbi kunezulu. Yintoni onokuyifeza?Sinzulu ngakumbi kuneShiyol. Yintoni na onokuyazi?
9  Side kunomhlaba xa silinganiswa,Sibanzi kunolwandle.
10  Ukuba uyadlula anikele umntu othileAbize inkundla, ngoko ngubani na onokumxhathisa?
11  Kuba yena uwazi kakuhle amadoda angenanyaniso.Xa ebona okwenzakalisayo, ngaba akayi kuzibonakalisa enikela ingqalelo?
12  Kwanendoda esisiphukuphuku iya kufumana intshukumisa elungileyoKamsinya lakuba iqwarhashe elifana ne-esile lizelwe lingumntu.
13  Ukuba unokuyilungisa ngokwenene intliziyo yakhoUze uzolulele kuye ngokwenene izandla zakho,
14  Ukuba kukho okwenzakalisayo esandleni sakho, kushenxisele kude,Uze ungavumeli intswela-bulungisa ihlale ezintenteni zakho.
15  Kuba ngoko uya kubuphakamisa ubuso bakho ungenasipheneYaye ngokuqinisekileyo uya kumiselwa, ibe akuyi koyika.
16  Kuba wena—wena uya kuyilibala inkathazo;Uyikhumbule njengamanzi adlulileyo.
17  Yaye ubude bobomi bakho buya kuvela buqaqambe ngaphezu kwasemini emaqanda;Ubumnyama buya kufana nentsasa.
18  Yaye uya kukholosa ngenxa yokuba kukho ithemba;Yaye ngokuqinisekileyo uya kukhangela ngenyameko—ulale unqabisekile.
19  Uya kuzolula ngokwenene, kungekho ukwenza ungcangcazele.Yaye abantu abaninzi ngokuqinisekileyo baya kukuthantamisa;
20  Kwaye amehlo abangendawo aya kuphelelwa;Indawo yokusabela itshabalale kubo,Ithemba labo liya kuba kukubhubha komphefumlo.”
8  Waza waphendula uBhiledadi umShuha wathi:
2  “Kuya kude kube nini na uthetha ezi zinto,Ekubeni amazwi omlomo wakho engumoya onamandla?
3  Ngaba uThixo uya kugqwetha umgwebo,Okanye ngaba uSomandla uya kugqwetha ubulungisa?
4  Ukuba oonyana bakho bamonile,Ukuze abayekele esandleni semvukelo yabo,
5  Ukuba wena unokufuna uThixo,Yaye ukuba unokucela ubabalo kuSomandla,
6  Ukuba usulungekile yaye uthe tye,Ngoku ebeya kuvuka ngenxa yakhoYaye ngokuqinisekileyo ebeya kuyibuyisela indawo yakho yokuhlala yobulungisa.
7  Kwakhona, isiqalo sakho besiya kungqineka siyinto encinane,Kodwa isiphelo sakho kamva besiya kuba sikhulu kakhulu.
8  Eneneni, khawuncede, ubuze ngesizukulwana sangaphambili,Uze walathisele ingqalelo yakho kwizinto ezagocagocwa ngooyise.
9  Kuba singabayizolo nje, yaye asazi nto,Kuba imihla yethu emhlabeni sisithunzi.
10  Ngaba abayi kukuyalela, bakuxelele ngokwabo,Ngaba abayi kuvelisa amazwi ezintliziyweni zabo?
11  Ngaba isityalo somkhanzi siya kukhula sibe side kungekho mgxobhozo?Ngaba ingcongolo iya kukhula ibe nkulu kungekho manzi?
12  Ngoxa isesethupheni layo, ingekancothulwa,Iya koma nangaphambi kwayo yonke enye ingca.
13  Unjalo umendo wabo bonke abo bamlibalayo uThixo,Yaye ithemba lomwexuki liya kutshabalala,
14  Ontembelo yakhe inqunyulwayo,Onkoloseko yakhe iyindlu yesigcawu.
15  Uya kwayama ngendlu yakhe, kodwa ayiyi kuqhubeka imile;Uya kuyibamba, kodwa ayiyi kuhlala.
16  Uzaliswe yincindi ngaphambi kwelanga,Yaye emyezweni wakhe kuphuma isetyana lakhe.
17  Iingcambu zakhe zijijana kwimfumba yamatye,Ubona indlu yamatye.
18  Ukuba ubani uyamginya endaweni yakhe,Ngokuqinisekileyo iya kumkhanyela, isithi, ‘Andikubonanga.’
19  Khangela! Kukubhangiswa kweendlela zakhe oko;Yaye eluthulini kuntshula abanye.
20  Khangela! UThixo akayi kumgatya ongenakusoleka,Yaye akayi kusibamba isandla sabenzi bobubi,
21  De awuzalise umlomo wakho ngokuhleka,Nemilebe yakho ngemikhwazo yovuyo.
22  Abo bakuthiyayo baya kwambeswa ngehlazo,Yaye intente yabo bangendawo ayisayi kubakho.”
30  “Ke ngoku bandihlekile,Abo bancinane kum ngemihla,Ooyise engendandalileUkubabeka nezinja zomhlambi wam.
2  Kwanamandla ezandla zabo—ayeluncedo ngani na kum?Atshabalele amandla kubo.
3  Ngenxa yokuswela nokulamba abanaziqhamo,Bakrekretha ummandla ongumqwebedu,Izolo ebekukho isaqhwithi nokuphanziswa kuwo.
4  Babesikha umfuno obutyuwarha ngasematyholweni,Neengcambu zemithi yomtshayelo zazikukutya kwabo.
5  Babegxothwa eluntwini;Abantu babebakhwaza njengesela.
6  Bamele bahlale ethambekeni leentlambo,Emingxunyeni yothuli nasemaweni.
7  Baya kudanduluka phakathi kwamatyholo;Ngaphantsi kwamarhawu baya kubuthelana ndawonye.
8  Oonyana balowo ungenangqiqo, kwanoonyana balowo ungenagama,Batyakatywe baphuma elizweni.
9  Ngoku ke ndingumxholo wengoma yabo,Yaye kubo ndingundaba-mlonyeni.
10  Bandicekisile, bazigcine kude nam;Yaye abazinqandanga ekutshiceleni ubuso bam.
11  Kuba uwukhulule umtya wesaphetha sam waza wandithoba,Nomkhala bawushiya ukhululwe ngenxa yam.
12  Ngasesandleni sam sokunene baphakama njengamantshontsho;Iinyawo zam baziyeke zahamba,Kodwa bandibiyela ngezithintelo zabo eziyintlekele.
13  Iindlela zam bazichithile;Babeluncedo ngenkxwaleko kuphela kum,Bengenamncedi.
14  Bafika ngokungathi bangena ngethuba elibanzi;Bayaqengqeleka ngaphantsi kwesaqhwithi.
15  Izinto ezinkwantyisa ngesiquphe zijikelwe kum;Ubudwangube bam busukelwa njengomoya,Yaye usindiso lwam ludlule njengelifu.
16  Yaye ngoku umphefumlo wam uphalaziwe ngaphakathi kum;Ndibanjwe ziintsuku zenkxwaleko.
17  Ebusuku amathambo am aphehliwe aza awa kum,Neentlungu ezindikrekrethayo azipheli.
18  Ngobukhulu bamandla siye satshintsha isambatho sam;Njengekhola yesambatho sam eside siyandibhijela.
19  Undihlisele eludongweni,Ukuze ndizibonakalise njengothuli nothuthu.
20  Ndikhalela uncedo kuwe, kodwa akundiphenduli;Ndimile, ukuze uzibonise unikela ingqalelo kum.
21  Uyazitshintsha ukuze ukhohlakale kum;Ngamandla esandla sakho ephela uba nenzondo kum.
22  Undiphakamisela emoyeni, undikhwelisa kuwo;Uze undibhangise ngesithonga.
23  Kuba ndazi kakuhle ukuba uya kundibuyisela ekufeni,Nasendlwini yokuhlangana yabo bonke abaphilayo.
24  Kuphela nje akukho bani wolulela isandla sakhe kwimfumba yamanxuwa,Nasebudeni bokuxhwaleka kukabani akukho kukhalela uncedo ngezo zinto.
25  Ngokuqinisekileyo ndililile ngenxa yalowo unosuku olunzima;Umphefumlo wam ube buhlungu ngalowo ulihlwempu.
26  Nangona bendilinde okulungileyo, kufike ububi;Ndiye ndaqhubeka ndilinde ukukhanya, kodwa kwafika isithokothoko.
27  Amathumbu am enziwe abila yaye akathi cwaka;Ndajamelana nemihla yenkxwaleko.
28  Ndibuhlungu ndiye ndahambahamba xa bekungekho ukukhanya kwelanga;Ndasukuma ebandleni, ndaqhubeka ndikhalela uncedo.
29  Ndaba ngumzalwana woodyakalashe,Ndaba liqabane leentombi zeenciniba.
30  Ulusu lwam lufe mnyama lwaza lwawa kum,Namathambo am atshisa ngenxa yokoma.
31  Nohadi lwam lube lolokuzila kuphela,Nogwali lwam lwalolwelizwi labalilayo.
16  Waza waphendula uYobhi wathi:
2  “Zininzi izinto endizivileyo ezinjengezi.Nonke ningabathuthuzeli abanenkathazo!
3  Ngaba kukho ukuphela kwamazwi angumoya?Okanye yintoni na ekucaphukisayo, ukuze uphendule?
4  Nam bendinokuthetha njengokuba nani madoda nithetha.Akwaba nje umphefumlo wenu ubulapho umphefumlo wam ukhoyo,Ngaba bendiya kunicikozela ngamazwi,Yaye ngaba bendiya kunihlunguzelela intloko?
5  Bendiya kunomeleza ngamazwi omlomo wam,Yaye intuthuzelo yemilebe yam ibiya kuyinqanda—.
6  Ukuba ndiyathetha, eyam intlungu ayidanjiswa,Ukuba ndiyayeka ukwenjenjalo, yintoni na emkayo kum?
7  Ngoku undityhafisile;Bonke abo badibana nam ubaphanzisile.
8  Uyandibamba. Kube bubungqina oko,Ukuze ukubhitya kwam kundivukele. Kuyangqina ebusweni bam.
9  Umsindo wakhe undiqwengile, yaye unenzondo ngakum.Eneneni unditshixizela amazinyo.Utshaba lwam lundijonga ngamehlo abukhali.
10  Bandivulele umlomo wabo wabanzi,Izidlele zam baziqhwaba ngongcikivo,Babuthelana kum ngobuninzi babo.
11  UThixo undinikela kumakhwenkwana,Yaye undijula ezandleni zabangendawo.
12  Ndandihleli ngokukhululeka, kodwa wandishukumisa;Wandixhakamfula ngesixhanti wandikroboza,Wandimisa ndaba yinto ajolisa kuyo.
13  Abatoli bakhe bandirhangqile;Uyazikrazula izintso zam angabi namfesane;Isingxobo sam senyongo usiphalazela emhlabeni.
14  Uqhubeka etyhoboza kum ngokuvula iintanda emva kweentanda;Ufunzela kum njengalowo unamandla.
15  Ndithunge amarhonya phezu kolusu lwam,Uphondo lwam ndilufake eluthulini.
16  Ubuso bam bubomvu kukulila,Yaye phezu kweenkophe zam kukho ithunzi elimnyama,
17  Nangona kungekho lugonyamelo ezintendeni zezandla zam,Nomthandazo wam umsulwa.
18  Owu mhlaba, musa ukuligubungela igazi lam!Size singqineke singenandawo isikhalo sam!
19  Kwakhona ngoku, khangela! emazulwini kukho lowo ungqinayo ngam,Yaye ingqina lam lisezindaweni eziphakamileyo.
20  Amaqabane am ngawo athetha nxamnye nam;Iliso lam likhangele kuThixo lingenabuthongo.
21  Yaye kumele kwenziwe isigqibo phakathi kwendoda eyomeleleyo noThixo,Njengaphakathi konyana womntu nedlelane lakhe.
22  Kuba kusele iminyaka embalwa,Ndize ndihambe ngomendo endingayi kubuya ngawo.
35  Waza waqhubeka uElihu ephendula esithi:
2  “Ngaba oku koko ukugqale njengokusesikweni?Uthe, ‘Ubulungisa bam bungaphezu kobukaThixo.’
3  Kuba uthi, ‘Kuluncedo ngantoni na kuwe?Ndiya kungenelwa ngantoni na ngaphezu kokona kwam?’
4  Ndiya kukuphendula wenaNamaqabane akho akunye nawe.
5  Khangela phezulu ezulwini ubone,Ubone amafu, ukuba aphakame ngokwenene kunawe.
6  Ukuba eneneni uyona, ufeza ntoni na nxamnye naye?Ukuba imvukelo yakho iyanda, umenza ntoni na?
7  Ukuba eneneni wenze okulungileyo, umnika ntoni na,Okanye yintoni na ayamkelayo esandleni sakho?
8  Ubungendawo bakho busenokuba bunxamnye nomntu ofana nawe,Nentswela-bulungisa yakho kunyana womntu wasemhlabeni.
9  Ngenxa yobuninzi bengcinezelo bayaqhubeka bememeza becela uncedo;Bayaqhubeka bekhalela uncedo ngenxa yengalo yabo bakhulu.
10  Ukanti akukho namnye othe, ‘Uphi na uThixo uMenzi wam Ozukileyo,Lowo unika uncuthu lwengoma ebusuku?’
11  NguLowo usifundisa ngaphezu kwezilo zomhlaba,Usenza silumke nangaphezu kwezidalwa eziphaphazelayo zamazulu.
12  Apho bayaqhubeka bedanduluka, kodwa akaphenduli,Ngenxa yekratshi lababi.
13  Kuphela kukungabi nanyaniso uThixo angakuvayo,Yaye uSomandla akakuboni.
14  Kubeke phi na ke, ngoko, xa usithi akumboni!Ityala liphambi kwakhe, yaye ngoko ufanele umlinde usexhaleni.
15  Ngoku ngenxa yokuba umsindo wakhe ungafunanga ngxelo,Akabuphawulanga nobutyhuthu-tyhuthu obugqithileyo.
16  UYobhi uwuvula ube banzi umlomo wakhe ngelize;Engenalwazi wandisa amazwi nje kuphela.”
18  Waza waphendula uBhiledadi umShuha wathi:
2  “Koda kube nini na niwaphelisa amazwi?Nifanele niqonde, ukuze emva koko sithethe.
3  Kutheni sifanele sibalelwe kumarhamncwaSigqalwe njengabangahlambulukanga emehlweni enu?
4  Uyawuqwenga umphefumlo wakhe ngenxa yomsindo wakhe.Ngaba umhlaba uya kushiywa ngenxa yakho na,Okanye iliwa liya kusuka endaweni yalo?
5  Ukukhanya kwabangendawo nako kuya kucinywaNentlantsi yomlilo wakhe ayiyi kukhanya.
6  Ukukhanya kuya kuba mnyama ententeni yakhe,Yaye kuyo isibane sakhe siya kucinywa.
7  Amanyathelo akhe amandla aya kuxineka.Kwanecebo lakhe liya kumwisa.
8  Kuba eneneni iinyawo zakhe ziya kumqhubela emnatheni,Yaye uya kunyathela umnatha ophinyeneyo.
9  Isibatha siya kumbamba ngesithende;Umgibe uqhubeka umbambile.
10  Ufihlelwe intambo emhlabeni,Nento yokubambisa emendweni wakhe.
11  Macala onke, izinto ezinkwantyisa ngesiquphe zimenza axhume kukothuka,Zize zimsukele ngokwenene.
12  Amandla akhe ayaphela,Yaye intlekele ihlala ilungele ukumenza ajingxele.
13  Iya kudla izicwili zolusu lwakhe;Izibulo lokufa liya kudla amalungu omzimba wakhe.
14  Ukuzithemba kwakhe kuya kuncothulwa ententeni yakheKumqhubele kukumkani wonkwantyo.
15  Ententeni yakhe kuya kuhlala into engeyoyakhe;Isalfure iya kusasazwa endaweni yakhe yokuhlala.
16  Ngaphantsi iingcambu zakhe ziya koma,Yaye, ngaphezulu, isebe lakhe liya kubuna.
17  Ukukhankanywa kwakhe kuya kutshabalala emhlabeni,Yaye igama lakhe aliyi kubakho esitratweni.
18  Baya kumtyhalela ngaphandle kokukhanya ebumnyameni,Baze bamgxothe elizweni elinemveliso.
19  Akayi kuba nazizukulwana nanzala phakathi kwabantu bakowabo,Yaye akuyi kubakho usindayo endaweni aphambukele kuyo.
20  Ngomhla wakhe abantu baseNtshona baya kujonga bethe manga,Yaye ngokuqinisekileyo kwanabantu baseMpuma baya kutyhwatyhwa.
21  Le yiminquba yomenzi-bubi kuphela,Yaye le yindawo yalowo ungamazanga uThixo.”
17  “Umoya wam waphulwe, imihla yam icinyiwe;Indawo yam isemangcwabeni.
2  Ngokuqinisekileyo ndenziwa intlekisa,Yaye iliso lam lihlala phakathi kokuziphatha kwabo ngemvukelo.
3  Nceda, ubeke isibambiso sam kuwe.Ngubani omnye okhoyo oya kuxhawulana nam njengesiqinisekiso?
4  Kuba intliziyo yabo uyivalile ekubeni nengqiqo.Kungenxa yoko le nto ungabaphakamisiyo.
5  Unokuxelela abalingane ukuba bathabathe izabelo zabo,Kodwa amehlo oonyana bakhe aya kuphelelwa.
6  Yaye undibeke njengomzekelo kwizizwana,Ukuze ndibe ngumntu ekutshicelwa ebusweni bakhe.
7  Iliso lam linorhatyazo ngenxa yokukhathazekaYaye onke amalungu am afana nesithunzi.
8  Abantu abathe tye bakujonga oku bethe manga,Kwanalowo umsulwa uyavuseleleka ngenxa yomwexuki.
9  Lowo ulilungisa uqhubeka ebambelele nkqi endleleni yakhe,Yaye amandla alowo unezandla ezihlambulukileyo aqhubeka esanda.
10  Noko ke, ngamana nonke madoda ningaqhubeka. Ngoko ncedani nize,Ekubeni ndingafumani namnye ulumkileyo phakathi kwenu.
11  Imihla yam idlule, amacebo am aqhawulwe,Iminqweno yentliziyo yam.
12  Ubusuku baqhubeka bebubekela imini:‘Ukukhanya kusondele ngenxa yobumnyama.’
13  Ukuba ndiqhubeka ndilindile, iShiyol iba yindlu yam;Isingqengqelo sam kuya kufuneka ndisandlale ebumnyameni.
14  Kuya kufuneka ndimemeze umhadi ndithi, ‘Ungubawo!’Kwimpethu ndithi, ‘Mama nodade wethu!’
15  Ngoko, liphi na ithemba lam?Yaye ithemba lam—ngubani na olibonayo?
16  Baya kuhla baye kwimivalo yeShiyol,Xa thina, sonke, simele sihle siye eluthulini.”
9  Waza waphendula uYobhi wathi:
2  “Enyanisweni ndiyazi ukuba kunjalo.Kodwa umntu ofayo unokuba ngolungileyo njani xa emangalelene noThixo?
3  Ukuba unokuyoliswa kukusukuzana naye,Akanakumphendula nakanye kweliwaka.
4  Ulumkile entliziyweni yaye womelele ngamandla.Ngubani onokubonisa iinkani kuye aze angenzakali?
5  Ususa iintaba, ukuze abantu bangazazi nokuzazi,Yena uzibhukuqayo ngomsindo wakhe.
6  Unyikimisa umhlaba usuke endaweni yawo,Ukuze kwaneentsika zawo zididizele.
7  Uthi elangeni alifanele likhanye,Yaye iinkwenkwezi uzijikeleza ngetywina,
8  Wolula amazulu eyedwaYaye uhamba phezu kwamaza amakhulu olwandle;
9  Wenza ikroza leAsh, nekroza leKesile,Nekroza leKima namagumbi angaphakathi aseMzantsi;
10  Esenza izinto ezinkulu ezingaphengululekiyo,Nezinto ezimangalisayo ezingenakubaleka.
11  Khangela! Udlula ngakum yaye andimboni,Kwaye uhlabela mgama yaye andimqondi.
12  Khangela! Uyaxhwila. Ngubani na onokumxhathisa?Ngubani oya kuthi kuye, ‘Wenzani?’
13  UThixo akayi kuwubuyisa umsindo wakhe;Baya kuqubuda ngaphantsi kwakhe abancedisi bomhlaseli.
14  Kobeka phi na ukuba kunokwenzeka ndimphendule!Ndiza kuwakhetha amazwi am kuye,
15  Lowo endingayi kumphendula, nangona ndenze okulungileyo.Kulowo ndimelene naye emthethweni ndiya kucela ubabalo.
16  Ukuba bendimbizile, ngaba ubeya kundiphendula?Andikholwa ukuba ubeya kulibekela indlebe ilizwi lam;
17  Lowo undityumza ngesiphangoAze ngokuqinisekileyo awenze maninzi amanxeba am ngaphandle kwesizathu.
18  Akayi kundivumela ndisezele impefumlo epholileyo,Kuba uqhubeka endingxala ngezinto ezikrakra.
19  Ukuba nabani na womelele ngamandla, nanko ke;Ukuba nabani na uqinile kokusesikweni, akwaba bendinokubizwa!
20  Ukuba bendenze okulungileyo, umlomo wam ubuya kundivakalisa ndingongendawo;Ukuba bendingenakusoleka, ebeya kundivakalisa ndinobugwenxa.
21  Ukuba bendingenakusoleka, bendingayi kuwazi umphefumlo wam;Bendiya kubala ubomi bam.
22  Kukho into enye. Kungenxa yoko ndisithi,‘Lowo ungenakusoleka, kwanalowo ungendawo, uyabaphelisa.’
23  Ukuba isikhukula sinokubangela ukufa ngequbuliso,Ekuphelelweni lithemba kwabamsulwa uya kuhleka.
24  Umhlaba unikelwe esandleni songendawo;Ubuso babagwebi bawo uyabugubungela.Ukuba akunjalo, ngoko, ngubani na?
25  Kwaneyam imihla ikhawuleza ngakumbi kunembaleki;Ibaleke yemka, ngokuqinisekileyo ayiyi kukubona ukulunga.
26  Idlule njengezikhephe zeengcongolo,Njengokhozi olutshawuzayo lufuna into edliwayo.
27  Ukuba ndithe, ‘Mandikulibale ukuxhalaba kwam,Mandiyijike inkangeleko yam, iqaqambe,’
28  Bendizoyika zonke iintlungu zam;Ndiyazi ukuba akuyi kundigqala njengomsulwa.
29  Ndimele ndibe ngongendawo.Kutheni ndibulalekela ilize?
30  Ukuba eneneni bendizihlambe emanzini ekhephu,Ndaza ndahlambulula izandla zam kwipotasi,
31  Ngoko ubuya kundithi nkxu emhadini,Yaye ngokuqinisekileyo izambatho zam beziya kundicekisa.
32  Kuba akangomntu unjengam endingamphendula,Ukuze sibe ndawonye ukuze sigwetyelwe.
33  Akukho mntu wakugqiba phakathi kwethu,Ukuba abeke isandla sakhe phezu kwethu sobabini.
34  Makayishenxise intonga yakhe phezu kwam,Yaye ukothusa kwakhe, makungandinkwantyisi.
35  Ndivumele ndithethe ndingamoyiki,Kuba andityekelanga ekubeni njalo.
28  “Eneneni, isilivere kukho indawo efumaneka kuyoNendawo yegolide abayisulungekisayo;
2  Intsimbi ithatyathwa eluthuliniNobhedu luthululwa elityeni.
3  Ubumnyama ubumisele isiphelo;Yaye kuse esiphelweni ufunaIlitye esithokothokweni nasethunzini elimnyama.
4  Umbe umngxuma kude nalapho abantu bahlala khona njengabaphambukeli,Iindawo ezilityelweyo kude nonyawo;Abathile kubantu abafayo bajingile, balengalenga.
5  Ke wona umhlaba, ukutya kuphuma kuwo;Kodwa ngaphantsi kwawo, ubhukuqiwe ngokungathi kungomlilo.
6  Amatye awo ayindawo yesafire,Yaye unothuli lwegolide.
7  Umendo—akukho ntaka idla inyama ewazileyo,Neliso likantloyiya aliwubonanga.
8  Namarhamncwa awoyikekayo akawugangathanga;Ingonyama entsha ayinyathelanga kuwo.
9  Isandla sakhe usolulele entweni yokuqhwitha;Iintaba uzibhukuqile ezingcanjini zazo;
10  Wenza imijelo ezaliswe ngamanzi emaweni,Yaye iliso lakhe lizibonile zonke izinto ezixabisekileyo.
11  Uzenze zangamadama iindawo imilambo eyayiqukuqela kuzo,Nento efihliweyo uyizisa ekukhanyeni.
12  Kodwa ubulumko—bunokufunyanwa phi,Yaye ngoku, iphi na indawo yokuqonda?
13  Umntu ofayo akalazanga ixabiso labo,Yaye abufunyanwa elizweni labaphilayo.
14  Kwanamanzi anzongonzongo athe,‘Abukho kum!’Kwanolwandle luthe, ‘Abukho kum!’
15  Igolide esulungekileyo ayinakunikelwa endaweni yabo,Nesilivere ayinakulinganiswa njengexabiso labo.
16  Abunakuhlawulelwa ngegolide yaseOfire,Ngelitye elinqabileyo leanikis nesafire.
17  Igolide neglasi azinakuthelekiswa nabo,Yaye abunakunaniswa nangasiphi na isitya segolide esulungekileyo.
18  Ikorale nekristale yelitye aziyi kukhankanywa,Kodwa ingxowa ezele ubulumko ixabisa ngaphezu kwezele ziiperile.
19  Itopazi yakwaKushe ayinakuthelekiswa nabo;Abunakuhlawulelwa nangegolide esulungekileyo.
20  Kodwa ubulumko—buvela phi na,Yaye ngoku, iphi na indawo yokuqonda?
21  Ifihliwe nasemehlweni abo bonke abaphilayo,Nakwizidalwa eziphaphazelayo zamazulu isithelisiwe.
22  Intshabalalo nokufa kuthe,‘Siyivile ingxelo yabo ngeendlebe zethu.’
23  NguThixo oyiqondileyo indlela yabo,Yaye nguye oyazileyo indawo yabo,
24  Kuba yena ukhangela eziphelweni zomhlaba;Ubona ngaphantsi kwawo onke amazulu,
25  Ukuze enze ubunzima bomoya,Ngoxa elinganise amanzi ngomlinganiselo;
26  Xa wayenzela ummiselo imvula,Nendlela ilifu lesiphango elinendudumo,
27  Wandula ke wabubona ubulumko waza wabuxela;Wabulungiselela waza wabugocagoca.
28  Waza wahlabela mgama wathi kumntu,‘Khangela! Ukoyika uYehova—bubulumko obo,Yaye ukusuka ebubini kukuqonda.’”
27  Yaye uYobhi waliphakamisa kwakhona ilizwi lakhe ethetha ngemizekeliso waza wahlabela mgama wathi:
2  “Ephila nje uThixo, ngubani owususileyo umgwebo wam,Yaye esaphila nje uSomandla, ngubani owenze krakra umphefumlo wam,
3  Ngoxa impefumlo yam isaphelele ngaphakathi kum,Nomoya kaThixo usesemathatheni am,
4  Imilebe yam ayiyi kuthetha ntswela-bulungisaNolwimi lwam aluyi kudumzela inkohliso!
5  Makube lee kum ukuba ndinivakalise ningamalungisa!Ndide ndibhubhe andiyi kuyisusa kum ingqibelelo yam!
6  Ndibambelele kokusesikweni kwam, yaye andiyi kukuyeka;Intliziyo yam ayiyi kundingcikiva yonke imihla yam.
7  Utshaba lwam malube ngumntu ongendawo ngandlela zonke,Nalowo undivukelayo abe ngumenzi wobubi ngokwenene.
8  Kuba liyintoni na ithemba lomwexuki ukuba kunokwenzeka amnqumle,Ukuba kunokwenzeka uThixo awuthabathe umphefumlo wakhe kuye?
9  Ngaba uThixo uya kusiva isikhalo sakheUkuba kunokwenzeka afikelwe kukubandezeleka?
10  Okanye ngaba uya kuyoliswa nguSomandla ngokugqibeleleyo?Ngaba uya kubiza kuThixo ngamaxesha onke?
11  Ndiya kuniyalela ngesandla sikaThixo;Oko kukuSomandla andiyi kukufihla.
12  Khangelani! Nonke nibone imibono;Ngoko kutheni na nizibonakalisa nizizinto ezililize kwaphela?
13  Esi sisabelo somntu ongendawo esivela kuThixo;Nelifa loozwilakhe baya kulifumana kuSomandla.
14  Ukuba oonyana bakhe baba baninzi, kukwenzela ikrele;Yaye inzala yakhe ayiyi kuba nokutya okwaneleyo.
15  Abasindileyo bakhe baya kungcwatywa ebudeni besibetho esibulalayo,Nabahlolokazi babo abayi kulila.
16  Ukuba unokufumba isilivere njengothuli,Aze alungise isinxibo ngokungathi ludongwe,
17  Uya kulungisa, kodwa ngolilungisa oya kwambatha,Yaye ngulowo umsulwa oya kuba nesabelo kwisilivere.
18  Indlu yakhe uyakhe njengenundu,Nanjengomnquba owenziwe ngumlindi.
19  Uya kulala esisityebi, kodwa akukho nto iya kuhlanganiswa;Uwavulile amehlo akhe, kodwa akuyi kubakho nto.
20  Izinto ezinkwantyisayo zequbuliso ziya kumfikela njengamanzi;Ebusuku umoya osisaqhwithi uya kumba umke naye.
21  Umoya wasempuma uya kumthabatha emke,Yaye uya kumphephethekisa emke endaweni yakhe.
22  Uya kuziphosa kuye ungabi namfesane;Uya kuzama ukubaleka emke emandleni awo.
23  Omnye uya kumqhwabela izandlaAmbethele umlozi esendaweni yakhe.
7  “Ngaba umntu ofayo akanamsebenzi usisinyanzelo na emhlabeni,Yaye ngaba iintsuku zakhe azifani neentsuku zomqeshwa?
2  Njengekhoboka ulangazelela umthunzi,Yaye njengomqeshwa ulindela umvuzo wakhe.
3  Ngaloo ndlela ndenziwe ndadla ilifa iinyanga ezingento yanto,Yaye babalele kum ubusuku beenkathazo.
4  Ndakulala ndithi, ‘Ndiya kuvuka nini na?’Yaye xa okunene ukuhlwa kuhambe umlinganiselo wako, ndiba ndidikiwe kukugushuza de kube sekuzeni kokusa.
5  Inyama yam yambeswe ziimpethu namagada;Ulusu lwam lwenze izikhoko yaye luyayucuka.
6  Iintsuku zam zikhawuleza ngaphezu kwesilukiso somluki,Yaye ziphela kungekho themba.
7  Khumbula ukuba ubomi bam bungumoya;Yaye iliso lam aliyi kubona kulunga kwakhona.
8  Iliso lalowo undibonayo aliyi kundibona;Amehlo akho aya kuba phezu kwam, kodwa andiyi kubakho.
9  Ngokuqinisekileyo ilifu liyaphela lize limke;Ngoko ke lowo uhlela eShiyol akayi kunyuka aphume.
10  Akayi kubuyela endlwini yakhe kwakhona,Yaye indawo yakhe ayisayi kumqonda kwakhona.
11  Nam, andisayi kuwunqanda umlomo wam.Ndiza kuthetha ekubandezelekeni komoya wam;Ndiza kuxhalaba ngobukrakra bomphefumlo wam!
12  Ngaba ndilulwandle okanye ndisisilo esikhulu saselwandle,Ukuba undimisele umlindi?
13  Xa ndathi, ‘Umandlalo wam uya kundithuthuzela,Umandlalo wam uya kundinceda uthwale ukuxhalaba kwam,’
14  Undinkwantyise ngamaphupha,Yaye ngemibono undenza ndixhume kukothuka,
15  Kangangokuba umphefumlo wam unyula ukufuthaniseleka,Ukufa endaweni yamathambo am.
16  Ndibugatyile; andiyi kuphila ukusa kwixesha elingenammiselo.Ndiyeke, ngokuba imihla yam ingumphunga.
17  Uyintoni na umntu ofayo le nto umkhulisayo,Ukuba ubhekise intliziyo yakho kuye,
18  Ukuba unikele ingqalelo kuye iintsasa zonke,Ukuba umvavanye umzuzu ngamnye?
19  Kutheni ungayeki ukundondela,Ungandiyeki de ndiginye amathe?
20  Ukuba ndonile, ndinokufeza ntoni na nxamnye nawe, wena uQwalasela uluntu?Kutheni undimise ndaba yinto ojolisa kuyo, ukuze ndibe ngumthwalo kuwe?
21  Yaye kutheni ungakuxoleli ukunxaxha kwamUze ungasinanzi isiphoso sam?Kuba ngoku ndiya kulala eluthulini;Yaye ngokuqinisekileyo uya kundifuna, ndize ndingabikho.”
34  Waza uElihu waqhubeka waphendula wathi:
2  “Phulaphulani, nina balumkileyo, amazwi am;Nani banolwazi, ndibekeleni indlebe.
3  Kuba indlebe iyawavavanya amazwi,Kanye njengokuba inkalakahla ikungcamla ukutya.
4  Masizinyulele umgwebo;Masazi okulungileyo phakathi kwethu.
5  Kuba uYobhi uthe, ‘Ngokuqinisekileyo ndilungile,Kodwa uThixo uwujikile umgwebo wam.
6  Ngaba ndixoka nxamnye nowam umgwebo?Inxeba lam elikhulu alinyangeki nangona kungekho kunxaxha.’
7  Yiyiphi na indoda eyomeleleyo efana noYobhi,Esela ugculelo njengamanzi?
8  Yaye ngokuqinisekileyo iza kuba liqabane labo baqhelisela okwenzakalisayoYaye iza kuhamba namadoda angendawo.
9  Kuba uthe, ‘Indoda eyomeleleyo ayingenelwaNgokukholiswa nguThixo.’
10  Ngoko ke, nina madoda aneentliziyo, ndiphulaphuleni.Makube lee kuTHIXO oyinyaniso ukwenza ngobungendawo,NakuSomandla ukwenza ngokungekho sikweni!
11  Kuba uya kumvuza umntu wasemhlabeni ngokwendlela enza ngayo,Yaye uya kumbangela umntu afikelwe ngokomendo wakhe.
12  Ewe, enyanisweni, uThixo akenzi ngobungendawo,Yaye uSomandla akawugqwethi umgwebo.
13  Ngubani na omabele umhlaba,Yaye ngubani na ommisele ilizwe elinemveliso, xa lilonke?
14  Ukuba umilisela intliziyo yakhe kubani,Ukuba umoya nempefumlo yalowo uyihlanganisela kuye,
15  Yonke inyama iya kubhubha kunye,Nomntu wasemhlabeni uya kubuyela eluthulini.
16  Ngoko ukuba unokuqonda, phulaphula oku;Sibekele indlebe isandi samazwi am.
17  Eneneni ngaba nabani na othiye okusesikweni uya kulawula,Yaye ukuba onamandla ulilungisa ngaba uya kumvakalisa engongendawo?
18  Ngaba ubani uya kuthi kukumkani, ‘Ulitshivela’?Athi kwizidwangube, ‘Ningendawo’?
19  Kukho Lowo ungakhethi nkosanaUnganikelanga ngqalelo engakumbi kwisidwangube kunakulowo usweleyo,Kuba bonke bangumsebenzi wezandla zakhe.
20  Ngomzuzwana bayafa, kwanasezinzulwini zobusuku;Abantu bayahexa baze badlule,Yaye abanamandla bemka kungengasandla.
21  Kuba amehlo akhe asezindleleni zomntu,Yaye onke amanyathelo akhe uyawabona.
22  Akukho bumnyama nathunzi limnyamaKwabo baqhelisela okwenzakalisayo ukuba bazifihle khona.
23  Kuba akambekeli ixesha elimisiweyo nawuphi na umntuUkuba aye kuThixo emgwebeni.
24  Abo banamandla ubaphula ngaphandle kwalo naluphi na uhlolisiso,Aze amise abanye esikhundleni sabo.
25  Ngoko ke uyakuqonda oko ukuko umsebenzi wabo,Yaye uyababhukuqa ebusuku, baze batyunyuzwe.
26  Njengabangendawo uyabampakazaEndaweni enababoneli;
27  Ngenxa yokuba basukile ekumlandeleni,Yaye akukho nanye kwiindlela zakhe abayiqwalaseleyo,
28  Ukuze abangele isikhalo sosweleyo sifike kuye;Yaye ngoko uyasiva isikhalo sabaxhwalekileyo.
29  Xa yena ebangela ukuzola, ngoko, ngubani onokumgwebela isohlwayo?Xa ebufihla ubuso bakhe, ngubani onokumbona,Enoba luhlanga okanye ngumntu, kuyinto efanayo?
30  Ukuze umntu owexukileyo angalawuli,Kungabikho namigibe yabantu.
31  Kuba ngaba nabani na eneneni unokuthi kuThixo,‘Ndithwele, nangona ndingonakalisi;
32  Nangona ndingaboni nto, ndiyalele ngokwakho;Ukuba kukho intswela-bulungisa endiyenzileyo,Andisayi kuyenza kwakhona’?
33  Ngaba uya kuyibuyekeza ngokwembono yakho ngenxa yokuba uwala umgwebo,Ngenxa yokuba inguwe okhethayo, ingendim?Kwanoko ukwazi kakuhle, kuthethe.
34  Amadoda anentliziyo aya kuthi kum—Kwanendoda eyomeleleyo nesisilumko endiphulaphuleyo,
35  ‘UYobhi uthetha engenakwazi,Amazwi akhe uwathetha engenangqiqo.’
36  Bawo, uYobhi makavavanywe ngokupheleleyoNgeempendulo zakhe phakathi kwamadoda enzakalisayo.
37  Kuba phezu kwesono sakhe wongeza imvukelo;Phakathi kwethu uqhwaba izandla aze andise amazwi akhe nxamnye noTHIXO oyinyaniso!”
37  “Eneneni koku intliziyo yam iqalisa ukungcangcazela,Yaye iyaxhuma endaweni yayo.
2  Phulaphulani ngenyameko, madoda, ekudumeni kwelizwi lakhe,Nokubhavuma okuphuma emlonyeni wakhe.
3  Ngaphantsi kwamazulu onke uyakukhulula,Nombane wakhe uya eziphelweni zomhlaba.
4  Emva kwawo kugquma isandi;Ududuma ngesandi sokongama kwakhe,Yaye akazibambi xa ilizwi lakhe liviwa.
5  UThixo uduma ngendlela emangalisayo ngelizwi lakhe,Esenza izinto ezinkulu esingenakuzazi.
6  Kuba uthi kwikhephu, ‘Wela emhlabeni,’Nakwizantyalantyala zemvula, zona kanye izantyalantyala zeemvula zakhe ezinamandla.
7  Esandleni sabo bonke abantu basemhlabeni ubeka itywinaUkuze wonke umntu ofayo awazi umsebenzi wakhe.
8  Yaye irhamncwa lasendle liyalalela,Lihlale endaweni yalo yokuzimela.
9  Umoya osisaqhwithi uphuma egumbini elingaphakathiYaye ingqele yona kumoya wasentla.
10  Ngempefumlo kaThixo kunikelwa umkhenkceNobubanzi bamanzi buyathintelwa.
11  Ewe, ilifu ulisindanisa ngokufuma,Ukukhanya kwakhe kuyayichithachitha ingqimba yelifu,
12  Yaye iyajikwa macala onke ngokuwalawula kwakhe ngenxa yokwenza kwawoNaphi na apho awayalela khona ebusweni belizwe elinemveliso.
13  Enoba kungenxa yentonga okanye kungenxa yomhlaba wakheOkanye kungenxa yobubele bothando, uwenza uvelise imiphumo.
14  Kubekele indlebe oku, Yobhi;Yima ngxi uzibonise unikela ingqalelo kwimisebenzi emangalisayo kaThixo.
15  Ngaba uyazi ukuba uThixo wazimisela ixesha nini,Nokuba wakubangela nini ukukhanya kwelifu lakhe ukuba kuqaqambe?
16  Ngaba uyakwazi ukujingiswa kwamafu,Imisebenzi emangalisayo yaLowo ugqibeleleyo ngolwazi?
17  Indlela izambatho zakho ezifudumele ngayoXa umhlaba ubonisa ukuzola kuvela emzantsi?
18  Kunye naye ngaba ungasikhanda isibhakabhakaSiqine njengesipili esityhidiweyo?
19  Masikwazi oko sifanele sikuthethe kuye;Asinakuvelisa lizwi ngenxa yobumnyama.
20  Ngaba ufanele abaliselwe ukuba ndiya kuthetha?Okanye ngaba kukho umntu othe kuya kudluliselwa oko?
21  Ngoku ke abakuboni ngokwenene ukukhanya;Kuqaqambile esibhakabhakeni,Xa umoya udlulile yaye ubahlambulula.
22  Emntla kuphuma ubukhazikhazi begolide.Isidima esikuThixo siyoyikeka.
23  Ke yena uSomandla, asimfumananga;Uphakamile ngamandla,Yaye okusesikweni nobulungisa obuninzi akayi kubudelela.
24  Ngoko ke mabamoyike abantu.Akanikeli ngqalelo nakwabaphi na abalumkileyo kweyabo intliziyo.”
23  Waza waphendula uYobhi wathi:
2  “Kwananamhlanje ukuxhalaba kwam kuyimvukelo;Isandla sam sinzima ngenxa yokuncwina kwam.
3  Owu akwaba bendisazi ukuba ndinokumfumana phi na ngokwenene!Bendiya kuza ndiye kufika kwindawo ahlala kuyo.
4  Bendiya kuzisa phambi kwakhe ityala,Ndize umlomo wam ndiwuzalise ngeengxoxo zokuziphendulela;
5  Bendiya kuwazi amazwi andiphendula ngawo,Yaye bendiya kukuqwalasela oko akuthethayo kum.
6  Ngaba ebeya kusukuzana nam ngamandla amakhulu?Akunjalo! Ngokuqinisekileyo ebeya kunikela ingqalelo kum.
7  Lowo uthe tye ngokuqinisekileyo uya kuyilungelelanisa imicimbi,Yaye bendiya kumka kumgwebi wam ndikhuselekile ngonaphakade.
8  Khangela! Ndiya empuma, yaye akakho apho;Ndibuye kwakhona, ibe andimqondi;
9  Ekhohlo apho asebenza khona, kodwa andimboni;Ujikela ngasekunene, kodwa andimboni.
10  Kuba uyazi kakuhle indlela endiyithabathayo.Emva kokuba endivavanyile, ndiya kuphuma ndinjengegolide.
11  Unyawo lwam lunamathele emanyathelweni akhe;Indlela yakhe ndiyigcinile, yaye andiphambuki.
12  Emyalelweni wemilebe yakhe andisuki.Ndiwagcinile amazwi omlomo wakhe ngaphezu koko ndimiselwe kona.
13  Inye ingqondo yakhe, yaye ngubani onokumxhathisa?Nomphefumlo wakhe uyanqwena, kwaye uya kukwenza.
14  Kuba uya kukuphumeza ngokupheleleyo oko ndikumiselweyo,Yaye izinto ezinjengezi zininzi kuye.
15  Kungenxa yoko ndiziva ndiphazamisekile ngenxa yakhe;Ndizibonakalisa ndinikela ingqalelo yaye uyandinkwantyisa.
16  KwanoThixo uyenze yaphakuzela intliziyo yam,Yaye uSomandla undiphazamisile.
17  Kuba andenziwanga ndathi cwaka ngenxa yobumnyama,Nangenxa yokuba ubuso bam bugutyungelwe sisithokothoko.
42  Waza uYobhi wamphendula uYehova wathi:
2  “Ndiyazi ukuba uyakwazi ukuzenza zonke izinto,Yaye akukho ngcamango ingenakufikeleleka kuwe.
3  ‘Ngubani na lo usitha icebo engenakwazi?’Ngoko ke ndithethile, kodwa bendingaziqondiIzinto ezimangalisa gqitha kum, endingazaziyo.
4  ‘Khawuncede uphulaphule, mna ndiza kuthetha.Ndiza kubuza, wena undazise.’
5  Ndikuve ngondiva,Kodwa ngoku iliso lam liyakubona.
6  Kungenxa yoko ndirhoxa,Yaye ndiyaguquka ndiseluthulini naseluthuthwini.”
7  Kwathi emva kokuba uYehova ewathethile la mazwi kuYobhi, uYehova wathi kuElifazi umTeman: “Umsindo wam uyavutha kuwe namaqabane akho amabini, kuba anithethanga inyaniso ngam njengomkhonzi wam uYobhi.
8  Ngoko ke zithabatheleni iinkunzi zeenkomo ezisixhenxe neenkunzi zeegusha ezisixhenxe niye kumkhonzi wam uYobhi, nize ninikele umbingelelo otshiswayo; yaye umkhonzi wam uYobhi uya kunithandazela. Bubuso bakhe kuphela endiya kubamkela ukuze ndingenzi ubudenge obulihlazo kuni, kuba anithethanga okuyinyaniso ngam, njengokuba enzile umkhonzi wam uYobhi.”
9  Ngako oko uElifazi umTeman noBhiledadi umShuha noTsofare umNahama benza kanye njengoko uYehova wayethethile kubo; waza ke ngoko uYehova wabamkela ubuso bukaYobhi.
10  UYehova wayijika imeko yokuthinjwa kaYobhi xa wathandazela amaqabane akhe, waza uYehova waqalisa ukunikela ongezelele konke oko kwakukokukaYobhi, ngokuphindiweyo.
11  Kwaza kwaqhubeka kufika kuye bonke abantakwabo nabo bonke oodade wabo nabo bonke abo babemazi ngaphambili, baza badla isonka naye endlwini yakhe bevelana naye yaye bemthuthuzela kuyo yonke intlekele uYehova awayeyivumele yamfikela; baza ngamnye wamnika imali yaye ngamnye wamnika umsesane wegolide.
12  Ke yena uYehova, wakusikelela ukuphela kukaYobhi emva koko ngaphezu kwesiqalo sakhe, kangangokuba waba neegusha ezilishumi elinesine lamawaka neenkamela ezingamawaka amathandathu nezipani zeenkomo eziliwaka neemazi zamaesile eziliwaka.
13  Kwakhona waba noonyana abasixhenxe neentombi ezintathu.
14  Yaye igama leyokuqala walibiza ngokuba nguYemima, igama leyesibini languKetsiya, igama leyesithathu languKeren-hapuki.
15  Yaye akuzange kufunyanwe mabhinqa mahle njengeentombi zikaYobhi kulo lonke ilizwe, yaye uyise wazinika ilifa phakathi kwabazalwana bazo.
16  Emva koku uYobhi waqhubeka ephila iminyaka elikhulu elinamashumi amane waza wabona oonyana bakhe nabazukulwana bakhe—izizukulwana ezine.
17  Yaye uYobhi wafa, aluphele yaye anelisekile.
22  Waza waphendula uElifazi umTeman wathi:
2  “Ngaba indoda eyomeleleyo inokuba luncedo kuThixo,Ukuba nabani na onengqiqo ufanele abe luncedo kuye?
3  Ngaba uSomandla uyayoliswa kuba ulilungisa,Okanye uyazuza kuba usenza indlela yakho ingabi nakusoleka?
4  Ngaba uya kukohlwaya ngokuhlonel’ uThixo kwakho,Ngaba uya kuza nawe ekugwebeni?
5  Ngaba ububi bakho abusele bubukhulu ngokugqithiseleyo,Yaye ngaba iziphoso zakho aziyi kuphela?
6  Kuba uthimba isibambiso kubazalwana bakho ngaphandle kwesizathu,Uhluba kwanezambatho zabantu abaze.
7  Akumniki odiniweyo amanzi asele,Nolambileyo umbandeza isonka.
8  Ke yona indoda enamandla, ilizwe lelayo,Yaye lowo uphathwa ngokukhetha ubuso uhlala kulo.
9  Abahlolokazi ubandulula belambatha,Neengalo zamakhwenkwe angenayise ziyatyunyuzwa.
10  Kungenxa yoko ujikelezwe zizibatha,Nento enkwantyisa ngequbuliso ikuphazamisa;
11  Okanye ubumnyama, ukuze ungaboni,Namanzi amaninzi ayakugubungela.
12  Ngaba uThixo akakokuphakama kwezulu?Bona kwanazo zonke iinkwenkwezi, ukuba ziphakamile.
13  Sekunjalo uthe: ‘Wazi ntoni na ngokwenene uThixo?Ngaba unokugweba esithokothokweni?
14  Amafu ayindawo yakhe yokuzifihla ukuze angaboni,Yaye uhambahamba kumagumbi angaphantsi ezulu.’
15  Ngaba uya kuqhubeka kwindlela yakudalaAnyathele kuyo amadoda enzakalisayo,
16  Amadoda axhwilwe phambi kwexesha lawo,Isiseko sawo esikhukuliswe njengomlambo,
17  Athi kuTHIXO oyinyaniso: ‘Mka kuthi!Yaye yintoni anokuyifeza nxamnye nathi uSomandla?’
18  Kanti nguye ozalise izindlu zawo ngezinto ezilungileyo;Yaye icebo labo bangendawo ulibhekisele kude kum.
19  Abo bangamalungisa baya kubona babe nemihlali,Yaye lowo umsulwa uya kubagculela:
20  ‘Eneneni abo bachasene nathi batshayelwe;Yaye okuseleyo kwabo kuya kudliwa ngumlilo.’
21  Khawuncede, uziqhelanise naye, uze ugcine uxolo;Ngaloo ndlela izinto ezilungileyo ziya kuza kuwe.
22  Nceda, uthabathe umthetho emlonyeni wakhe,Uze ubeke amazwi akhe entliziyweni yakho.
23  Ukuba ubuyela kuSomandla, uya kwakhiwa;Ukuba intswela-bulungisa uyigcina kude nentente yakho,
24  Ukuba isimbiwa esixabisekileyo sibekwa eluthuliniNegolide yakwaOfire kwiliwa lentlambo,
25  KwanoSomandla uya kuba sisimbiwa sakho esixabisekileyo ngokwenene,Kwanesilivere, eyona ixabisekileyo kuwe.
26  Kuba uya kwandula ufumane ukuyoliswa ngokugqibeleleyo nguSomandla,Uze ubuso bakho ubuphakamisele kuThixo.
27  Uya kumbongoza, aze akuve;Nezibhambathiso zakho uya kuzifezekisa.
28  Uya kugqiba kokuthile, yaye kuya kuma;Yaye ngokuqinisekileyo ukukhanya kuya kukhanya ezindleleni zakho.
29  Kuba kuya kubakho ukuthotywa xa uthethe ngokuzikhukhumalisa;Kodwa lowo unamehlo aqondele phantsi uya kumsindisa.
30  Uya kumhlangula umntu omsulwa,Yaye ngokuqinisekileyo uya kuhlangulwa ngenxa yokuhlambuluka kwezandla zakho.”
38  Waza uYehova wamphendula uYobhi ekwisaqhwithi somoya wathi:
2  “Ngubani na lo usitha iceboNgamazwi angenakwazi?
3  Khawuncede, ubhinqe esinqeni sakho njengendoda eyomeleleyo,Mandikubuze, uze wena undazise.
4  Wawuphi na ekusekeni kwam umhlaba?Ndixelele, ukuba uyakwazi ukuqonda.
5  Ngubani owamisa imilinganiselo yawo, ukuba uyazi,Okanye ngubani na owawulula ulutya lokulinganisa phezu kwawo?
6  Zitshone entwenini iziseko zawo,Okanye ngubani owabeka ilitye lawo lembombo,
7  Xa amakhwezi amemelela kunye ngovuyo,Yaye bonke oonyana bakaThixo bakhwaza bencoma?
8  Yaye ngubani na owavalela ulwandle ngeengcango,Olwaqalisa ukuphuma njengaxa ligqabhuka esibelekweni;
9  Xa ndabeka ilifu njengesambatho saloNesithokothoko njengesithandelo sokulubopha,
10  Ndaza ndabeka imimiselo yam phezu kwaloNdabeka umvalo neengcango,
11  Ndaza ndahlabela mgama ndathi, ‘Ungazokufikelela apha, ungadluli;Yaye amaza akho adlokovayo apheleliselwa apha’?
12  Ngaba intsasa wayiyalela ukusukela ngemihla yakho ukuya phambili?Ngaba nguwe owabangela isifingo sayazi indawo yaso,
13  Ukuba sibambe iziphelo zomhlaba,Ukuze abangendawo bavuthululwe kuwo?
14  Uziguqula njengodongwe ngaphantsi kwetywina,Nezinto zima endaweni yazo njengakwisinxibo.
15  Yaye ukukhanya bayakuvinjwa abangendawo,Nengalo ephakamileyo iyaphulwa.
16  Ngaba ufikile emithonjeni yolwandle,Okanye ngaba uye wahambahamba ufuna amanzi anzongonzongo?
17  Ngaba amasango okufa atyhiliwe kuwe,Okanye ngaba unokuwabona amasango ethunzi elimnyama?
18  Ngaba uziqwalasele ngengqiqo iindawo ezibanzi zomhlaba?Ndixelele, ukuba uzazile zonke.
19  Iphi na ke ngoku, indlela ukukhanya okuhlala kuyo?Ke bona ubumnyama, iphi na indawo yabo,
20  Ukuze ubuthabathele emdeni waboNokuze uziqonde iindlela eziya endlwini yabo?
21  Ngaba uzazile na kuba wazalwa ngelo xesha,Nangenxa yokuba lininzi inani leentsuku zakho?
22  Ngaba ungenile koovimba bekhephu,Okanye ngaba ubona kwanoovimba besichotho,
23  Endibagcinele ixesha lokubandezeleka,Imini yokulwa nemfazwe?
24  Iphi na, ke ngoku, indlela ukukhanya okuzaba ngayo,Nomoya wasempuma osasazeka ngayo phezu komhlaba?
25  Ngubani owahlule umjelo ukwenzela isikhukulaNendlela yamafu esiphango,
26  Ukuyenza ine elizweni ekungekho mntu kulo,Phezu kwentlango ekungekho mntu wasemhlabeni kuyo,
27  Ukwanelisa iindawo ezibethwe sisiphango neziphanzileyoNokubangela ingca ihlume?
28  Ngaba imvula inaye na uyise,Okanye ngubani na owazala amathontsi ombethe?
29  Umkhenkce uphuma esiswini sikabani na,Ke yona iqabaka yezulu, ngubani na eneneni oyizalayo?
30  Amanzi azifihla ngokungathi kungelitye,Naphezu kwamanzi anzongonzongo uzenza ubumbane.
31  Ngaba ungayibopha iqine imixokelelwane yekroza leKima,Okanye ngaba ungazikhulula na iintambo zekroza leKesile?
32  Ngaba ungalivelisa ikroza leMazaroti ngexesha lalo elimisiweyo?Ke lona ikroza leAsh, ngaba ungalihambisa ecaleni koonyana balo?
33  Ngaba uyayazi imimiselo yamazulu,Okanye ngaba igunya lalo ungalibeka emhlabeni?
34  Ngaba ilizwi lakho ungalinyusela elifini,Ukuze amanzi amaninzi akugubungele?
35  Ngaba ungathumela imibane ukuze iphumeIze ithi kuwe, ‘Sithi aba!’?
36  Ngubani owafaka ubulumko kwiingcamba zamafu,Okanye ngubani na owanikela ukuqonda kwizinto ezenzeka emafini?
37  Ngubani onokuwabala kanye kanye amafu ngobulumko,Okanye iingqayi zamanzi amazulu—ngubani na onokuzithulula,
38  Xa uthuli lugalelwa ngokungathi kukwinto etyhidiweyo,Okanye amagada omhlaba enamathela kwamanye?
39  Ngaba ungayizingelela ixhoba ingonyamaYaye ngaba unokulanelisa na iphango leengonyama ezintsha,
40  Xa zibuthume ezindaweni zokuzimela,Okanye zilalele ezindaweni ezisitheleyo?
41  Ngubani olungiselela ihlungulu ukutya kwaloXa amantshontsho alo ekhala kuThixo efuna uncedo,Xa ebhadu-bhadula ngenxa yokuba kungekho nto yokutya?
32  Ayeka ke ngoko la madoda mathathu ukumphendula uYobhi, ngenxa yokuba wayelilungisa kwawakhe amehlo.
2  Kodwa wavutha umsindo kaElihu unyana kaBharakeli umBhuze wentsapho yakwaRam. Umsindo wakhe wavutha kuYobhi ngenxa yokuvakalisa kwakhe umphefumlo wakhe ulilungisa endaweni kaThixo.
3  Umsindo wakhe wavutha nakumaqabane akhe amathathu ngenxa yokuba engafumananga mpendulo kodwa eqhubeke emvakalisa uThixo engendawo.
4  Yaye uElihu wayemlinde ngamazwi uYobhi, kuba babebadala kunaye ngemihla.
5  Kwaye uElihu wabona ukuba kwakungekho mpendulo emlonyeni waloo madoda mathathu, yaye umsindo wakhe waya uvutha ngakumbi.
6  Waza uElihu unyana kaBharakeli umBhuze waphendula wathi: “Ndiselula ngemihlaYaye nina naluphele.Kungenxa yoko ndiye ndahlehla ndoyikaUkuvakalisa ulwazi lwam kuni.
7  Ndithe, ‘Mayithethe imihla,Nobuninzi beminyaka bazise ubulumko.’
8  Ngokuqinisekileyo ngumoya osebantwini abafayoNempefumlo kaSomandla ebanika ukuqonda.
9  Asingabo banemihla emininzi kuphela abangqineka benobulumko,Kwanabo badala nje kuphela abawuqondayo umgwebo.
10  Ngoko ke ndithe, ‘Khanindiphulaphule.Kwanam, ndiza kuluvakalisa ulwazi lwam.’
11  Khangelani! Ndiwalindile amazwi enu,Ndiqhubekile ndikubekele indlebe ukuqiqa kwenu,De nanokuwafumana amazwi emaniwathethe.
12  Yaye ingqalelo yam ndaqhubeka ndiyiphethulele kuni,Yaye apha akukho namnye umohlwayayo uYobhi,Namnye kuni uwaphendulayo amazwi akhe,
13  Ukuze ningathi, ‘Sibufumene ubulumko;NguThixo omphephethayo, asingomntu.’
14  Ekubeni engabhekisanga mazwi kum,Ngoko andiyi kumphendula ngamazwi enu.
15  Baye bankwantya, ababi saphendula;Amazwi amkile kubo.
16  Yaye ndilindile, kuba abaqhubeki bathethe;Kuba beme ngxi, ababi saphendula.
17  Nam, ndiza kunikela eyam impendulo;Nam, ndiza kuluvakalisa ulwazi lwam;
18  Kuba ndizaliswe ngamazwi;Umoya undicinezele esiswini sam.
19  Khangela! Isisu sam sinjengewayini engenandawo yakuphuma;Njengeentsuba ezintsha sifuna ukugqabhuka.
20  Mandithethe ukuze ndibe nokukhululeka.Ndiza kuyivula imilebe yam ukuze ndiphendule.
21  Mandingakhethi buso bamntu;Yaye umntu wasemhlabeni andisayi kumnika igama lesihlonipho;
22  Kuba ngokuqinisekileyo andazi ukuba ndinokulinikela njani igama lesihlonipho;Ngokulula uMenzi wam uya kundithwala andisuse.
6  Waza waphendula uYobhi wathi:
2  “Owu akwaba ukukhathazeka kwam bekunokulinganiswa,Baze kwangaxeshanye inkxwaleko yam bayibeke ezikalini!
3  Kuba ngoku inzima ngakumbi kunentlabathi yolwandle.Kungenxa yoko amazwi am ekukubhuda.
4  Kuba iintolo zikaSomandla zinam,Umoya wam usela ubuhlungu bazo;Unkwantyiso oluvela kuThixo lundakhele uluhlu.
5  Ngaba iqwarhashe liya kubhonga ngenxa yengca,Okanye ngaba inkunzi yenkomo iya kukhonya ngenxa yokutya kwayo?
6  Ngaba izinto ezingenancasa ziya kudliwa ngaphandle kwetyuwa,Okanye ngaba kukho incasa kwincindi yemashmalo?
7  Umphefumlo wam uyala ukuchukumisa nantoni na.Zifana nesifo ekutyeni kwam.
8  Owu akwaba isicelo sam besinokufikaAze uThixo andinike ithemba lam!
9  Aze uThixo aqhubeke andityumze,Asikhulule isandla sakhe andinqumle!
10  Nako oko bekuya kundithuthuzela;Yaye ndifanele ndixhumaxhume ngenxa yovuyo kwinimba yam,Nangona engayi kuba namfesane, kuba andiwafihlanga amazwi aLowo Ungcwele.
11  Ayintoni na amandla am, le nto ndifanele ndiqhubeke ndilindile?Yaye siyintoni na isiphelo sam, le nto ndifanele ndiqhubeke ndiwolula umphefumlo wam?
12  Ngaba amandla am ngamandla amatye?Okanye ngaba inyama yam yeyobhedu?
13  Ngaba ukuzinceda akukho na kum,Nokusebenza ngokunempumelelo ngaba kugxothiwe kum?
14  Ngokuphathelele nabani na owalayo nobubele bothando kwidlelane lakhe,Uya kuyeka nokumoyika uSomandla.
15  Abantakwethu baqhubene ngobuqhophololo, njengomsinga wasebusika,Njengomjelo wemisinga yasebusika eqhubeka idlula.
16  Bamnyama ngenxa yomkhenkce,Kubo ikhephu liyazifihla.
17  Ngexesha elililo ababi namanzi, bathulisiwe;Xa kusiba shushu bayomiswa endaweni yabo.
18  Umendo wendlela yabo uyaphambukiswa;Bayenyuka baye endaweni engenanto batshabalale.
19  Imiqodi yakwaTema ibakhangele,Iqela labahambi bamaShebha libalindile.
20  Ngokuqinisekileyo baneentloni ngenxa yokuba bebekholosile;Baze kufikelela kuloo ndawo baza badana.
21  Kuba ngoku aniyonto;Nibona into enkwantyisayo, noyike.
22  Ngaba kungenxa yokuba ndithe, ‘Ndinikeni okuthile,Okanye nikelani isipho ngenxalenye yamandla enu ngenxa yam;
23  Nindihlangule esandleni sotshaba,Nasesandleni soozwilakhe nifanele nindikhulule’?
24  Ndiyaleleni, yaye mna ndiya kuthi cwaka;Nize nindiqondise impazamo endiyenzileyo.
25  Amazwi okuthe tye—awakho buhlungu!Kodwa ukohlwaywa nini kohlwaya ntoni?
26  Ngaba niceba ukohlwaya amazwi,Xa amazwi alowo uphelelwe lithemba engumoya?
27  Koda kube nini na nisenza amaqashiso nangomntu ongenayise,Ninanise ngeqabane lenu!
28  Ngoku ke qhubekani, ninikele ingqalelo kum,Nibone enoba ndiya kunixokisa ebusweni benu na.
29  Ncedani, nibuye—makungabikho ntswela-bulungisa—Ewe, buyani—ubulungisa bam busekuyo.
30  Ngaba kukho intswela-bulungisa elulwimini lwam,Okanye ngaba inkalakahla yam ayiyiqondi inkxwaleko?
31  “Ndenze umnqophiso namehlo am.Ngoko ndinokuzibonakalisa njani ndinikela ingqalelo entombini enyulu?
2  Yaye sisiphi na isabelo esivela kuThixo phezulu,Okanye ilifa elivela kuSomandla phezulu?
3  Ngaba asiyontlekele kumenzi wobubi,Nelishwa kwabo baqhelisela okwenzakalisayo?
4  Ngaba akaziboni iindlela zamAze awabale nawo onke amanyathelo am?
5  Ukuba ndihambe namadoda angenanyaniso,Nonyawo lwam luyangxama ukuya enkohlisweni,
6  Uya kundilinganisa ezikalini ezichanileyoYaye uThixo uya kuyazi ingqibelelo yam.
7  Ukuba ukunyathela kwam kuyaphambuka endleleni,Okanye intliziyo yam ilandele amehlo am,Okanye kukho isiphene esinamathele ezintendeni zezandla zam,
8  Mandihlwayele imbewu ize idliwe ngomnye,Nenzala yam incothulwe.
9  Ukuba intliziyo yam iwexulwe ngumfazi,Yaye ndilalela esangweni leqabane lam,
10  Umfazi wam makasilele enye indoda,Aguqe phezu kwakhe amanye amadoda.
11  Kuba leyo iya kuba yihambo evakalala,Yaye oko bekuya kuba sisiphoso esifanele sinikelwe ingqalelo ngabagwebi.
12  Kuba lowo ngumlilo oya kudla use entshabalalweni,Yaye phakathi kwayo yonke imveliso yam iya kumila iingcambu.
13  Ukuba ndandidla ngokusala isigwebo sekhoboka lamOkanye sekhobokazana lam ekumangalelaneni kwabo nam,
14  Ndinokwenza ntoni ke xa uThixo ephakama?Yaye ndiya kumphendula ndithini na, xa efuna ingxelo?
15  Ngaba akenziwanga nguLowo wandenzayo esiswini,Ngaba akamnye na Lowo wasilungisayo esibelekweni?
16  Ukuba ndandidla ngokubabandeza uyolo lwabo abasweleyo,Yaye ndandiwabangela afiphale amehlo omhlolokazi,
17  Neqhekeza lam ndandilidla ngokwam,Ngoxa inkwenkwe engenayise ingalidlanga
18  (Kuba kwasebutsheni bam yakhulela kum ngokungathi kukuyise,Yaye ndaqhubeka ndimalathisa kusukela esizalweni sikama);
19  Ukuba ndandidla ngokubona nabani na etshabalala ngenxa yokungabi nasambatho,Okanye lowo ulihlwempu engenasigqubuthelo;
20  Ukuba isinqe sakhe sasingandisikeleli,Okanye ebezifudumeza kuboya obuchetyiweyo bamatakane am eegusha aziinkunzi;
21  Ukuba ndandiyihesha inkwenkwe engenayise,Xa ndibona kufuneka uncedo lwam esangweni,
22  Maliwe igxalaba lam esixhantini salo,Nengalo yam yaphulwe kwithambo layo elingentla.
23  Kuba intlekele evela kuThixo yayindinkwantyisa,Yaye ndandingakwazi ukumelana nesidima sakhe.
24  Ukuba bendithembele kwigolide,Okanye kwigolide bendithe, ‘Ndikholose ngawe!’
25  Ukuba bendidla ngokuba nemihlali ngenxa yokuba impahla yam ininzi,Nangenxa yokuba isandla sam sifumene izinto ezininzi;
26  Ukuba bendidla ngokukubona ukukhanya xa kukhazimla,Okanye inyanga exabisekileyo xa ihamba,
27  Yaza intliziyo yam yaqalisa ukuwexulwa emfihlekweniSaza isandla sam sawanga umlomo wam,
28  Nako oko bekuya kuba sisiphoso esifanele sinikelwe ingqalelo ngabagwebi,Kuba bendiya kuba ndimkhanyele uTHIXO oyinyaniso ophezulu.
29  Ukuba bendidla ngokuba nemihlali ekupheleni kwalowo undithiye kakhulu,Okanye bendichulumanca ngenxa yokuba efunyenwe bububi—
30  Yaye inkalakahla yam andiyivumelanga yona ukuba yoneNgokucela isifungo nxamnye nomphefumlo wakhe.
31  Ukuba amadoda entente yam ebengathanga,‘Ngubani onokuvelisa nabani na onganeliswanga kukutya kwakhe?’—
32  Akukho mphambukeli uya kuchitha ubusuku ngaphandle;Iminyango yam bendiyivulela emendweni.
33  Ukuba njengomntu wasemhlabeni bendikugubungela ukunxaxha kwamNgokufihla isiphoso sam kwipokotho yehempe yam—
34  Ngenxa yokuba bendisothuswa sisihlwele esikhulu,Okanye ndinkwantyiswa kukudelwa ziintsapho zasoYaye bendisithi cwaka, ndingaphumi ngesango.
35  Owu akwaba bendinothile wokundiphulaphula,Ukuze ngokuvumelana nomqondiso wam uSomandla andiphendule!Okanye ukuba umntu omangalelene nam ebebhale uxwebhu!
36  Ngokuqinisekileyo bendiya kuluthwala emagxeni am;Ndizibophe ngalo ngokungathi sisithsaba esizukileyo.
37  Bendiya kumxelela inani lamanyathelo am;Ndisondele kuye njengenkokeli.
38  Ukuba umhlaba wam ubuya kukhala ngam ufuna uncedo,Ize ilile kunye imijelo yawo;
39  Ukuba isiqhamo sawo ndisidle ngaphandle kwemali,Nomphefumlo wabanini bawo ndiwubangele wakhefuzela,
40  Esikhundleni sengqolowa makuphume ukhula olunameva,Namakhakakhaka esikhundleni serhasi.” Aphelile amazwi kaYobhi.
21  Waza waphendula uYobhi wathi:
2  “Liphulaphuleni ngenyameko ilizwi lam,Le mayibe yintuthuzelo yenu.
3  Ndinyamezeleni, kwaye mna ndiza kuthetha;Emva kokuba ndithethile ngamnye wenu angagculela.
4  Mna ke, ngaba ukuxhalaba kwam kubonakaliswa emntwini?Okanye kutheni na umoya wam ungaphelelwa ngumonde?
5  Bhekisani ubuso benu kum nize nindijonge nithe manga,Nibeke izandla zenu emlonyeni wenu.
6  Ukuba ndikhumbule, kwakhona ndiye ndaphazamiseka,Yaye inyama yam ibanjwe kukutyhwatyhwa.
7  Kutheni abangendawo beqhubeka bephila,Besiba badala, besongama nangendyebo?
8  Inzala yabo imiselwe ngokuqinileyo phambi kwabo,Nabo baphuma kubo phambi kwamehlo abo.
9  Izindlu zabo ziluxolo, azinkwantyi,Yaye intonga kaThixo ayikho phezu kwabo.
10  Inkunzi yakhe yenkomo iyamithisa, yaye ayiwachithi amadlozi;Imazi yakhe yenkomo iyazala, ayiphunzi.
11  Amakhwenkwana abo baqhubeka bewathuma njengomhlambi,Yaye abantwana babo abangamakhwenkwe baqhubeka behamba bedloba.
12  Baqhubeka bephakamisa ilizwi labo ngentambula nohadi,Kwaye baqhubeka benemihlali bakuva isandi sempempe.
13  Iimini zabo bazichitha ngokuba nexesha elimnandi,Yaye ngomzuzwana bayehla baye eShiyol.
14  Bathi kuTHIXO oyinyaniso, ‘Suka kuthi!Ukwazi imithetho yakho akusiyolisi.
15  Uyini na uSomandla, le nto sifanele simkhonze,Yaye singenelwa njani kuba sinxulumene naye?’
16  Khangela! Impilo-ntle yabo ayikho semandleni abo.Icebo labangendawo likude nam.
17  Sicinywa kangaphi na isibane sabangendawo,Yaye intlekele yabo ibafikela izihlandlo ezingaphi na? Ubahlulela kangaphi na intshabalalo emsindweni wakhe?
18  Ngaba banjengeendiza ngaphambi komoya,Nanjengomququ obhudlwa luqhwithela?
19  UThixo uya kukubekela oonyana bakabani ukwenzakalisa kwakhe;Uya kumvuza ukuze akwazi oko.
20  Amehlo akhe aya kukubona ukuxhwaleka kwakhe,Yaye uya kusela umsindo kaSomandla.
21  Kuba luya kuba yintoni na uyolo lwakhe endlwini yakhe emva kwakhe,Xa inani leenyanga zakhe liya kwahlulwa kubini ngokwenene?
22  Ngaba uya kumfundisa ukwazi kwanoThixo,Ngoxa Lowo egweba abaphakamileyo?
23  Lo uya kufa ebudeni bokwanela kwakhe ngokupheleleyo,Xa engakhathali ngokupheleleyo yaye ehleli ngokukhululeka;
24  Xa amathanga akhe ezaliswe ngamanqathaNomongo wamathambo akhe ugcinwe ufumile.
25  Yaye omnye lo uya kufa enomphefumlo okrakraNgoxa engazidlanga izinto ezilungileyo.
26  Baya kulala kunye eluthuliniYaye iimpethu ziya kubagubungela.
27  Khangela! Ndizazi kakuhle iingcinga zenuNamacebo eniya kundigonyamela ngawo.
28  Kuba nithi, ‘Iphi na indlu yalowo usisidwangube,Yaye iphi na intente, iminquba yabangendawo?’
29  Ngaba akubabuzanga abo bahamba ngeendlela?Ngaba akuyihloli ngenyameko imiqondiso yabo,
30  Ukuba ngemini yentlekele onobubi uyayekwa,Ngemini yokuvutha komsindo uyahlangulwa?
31  Ngubani na oya kumxelela indlela yakhe ebusweni bakhe?Yaye ngubani na oya kumvuza ngoko akwenzileyo?
32  Yena ke, uya kuziswa emangcwabeni,Yaye kuya kubakho umlindo engcwabeni.
33  Kuye amagada omhlaba wentlambo aya kuba mnandi ngokuqinisekileyo,Yaye uya kurhuqa lonke uluntu emva kwakhe,Nabo babelinani elingabalekiyo phambi kwakhe.
34  Ngoko hayi indlela enizama ukundithuthuzela ngokulilize ngayo,Neempendulo zenu zisala zikukungathembeki!”
25  Waza waphendula uBhiledadi umShuha wathi:
2  “Ulawulo nokunkwantyisa kukuye;Wenza uxolo ezindaweni zakhe eziphakamileyo.
3  Ngaba bayabaleka na abaphumi-mkhosi bakhe?Ngubani na elingaphumiyo kuye ilanga lakhe?
4  Ngoko unokuba ngolungileyo njani na umntu ofayo phambi koThixo,Okanye unokuba ngohlambulukileyo njani na umntu ozelwe ngumfazi?
5  Khangela! Kukho kwanenyanga, yaye ayiqaqambanga;Yaye iinkwenkwezi azingqinekanga zihlambulukile emehlweni akhe.
6  Kubeke phi na ngomntu ofayo, oyimpethu,Nonyana womntu, ongumbungu!”
13  “Khangela! Konke oku iliso lam likubonile,Indlebe yam ivile yaza yaqwalasela.
2  Oko nikwaziyo nam ndiyakwazi;Andikho ngaphantsi kuni.
3  Noko ke, mna ndiya kuthetha kuSomandla,Yaye ndiya kuyoliswa kukuxoxa noThixo.
4  Kwelinye icala, ningabo badyobha ngobuxoki;Nonke ningoogqirha abangenaxabiso.
5  Ukuba nje beninokuthi cwaka ngokupheleleyo,Ukuze kungqineke kububulumko kuni oko!
6  Ncedani, nive ingxoxo yam yokuziphendulela,Nikunikele ingqalelo ukubongoza kwemilebe yam.
7  Ngaba niya kuthethela uThixo ngentswela-bulungisa,Nize nimthethele ngenkohliso?
8  Ngaba niya kumphatha ngokukhetha ubuso,Okanye ngaba niya kusukuzana ematyaleni ngenxa yoTHIXO oyinyaniso?
9  Ngaba kuya kulunga xa athe wanigocagoca?Okanye njengoko ubani ekhohlisa umntu ofayo ngaba niya kumkhohlisa?
10  Uya kunohlwaya ngokuqinisekileyoUkuba nizama ukukhetha ubuso emfihlekweni;
11  Ngaba isidima sakhe asiyi kunenza nixhume kukothuka,Kuze ukunkwantya nguye kube phezu kwenu?
12  Amazwi enu akhumbulekayo yimizekeliso yothuthu;Izihombiso zamakhaka enu zizihombiso zamakhaka odongwe.
13  Yithini cwaka phambi kwam, ukuze ndithethe.Ndandule ndifikelwe nayintoni na!
14  Kutheni inyama yam ndiyithwele ngamazinyo amNdibeke umphefumlo wam entendeni yam?
15  Kwanokuba unokundibulala, ngaba andiyi kulinda?Ndiya kuxoxa phambi kobuso bakhe kuphela ngenxa yeendlela zam.
16  Kwayena uya kuba lusindiso lwam,Kuba phambi kwakhe akukho mwexuki uya kungena.
17  Liveni ilizwi lam,Kuze endikuvakalisayo kube sezindlebeni zenu.
18  Khanikhangele! Ndizise ityala;Ndazi kakuhle ukuba ndenze okulungileyo.
19  Ngubani na oya kusukuzana nam?Kuba ngoku ukuba bendiya kuthi cwaka bendiya kusuka ndibhubhe!
20  Zimbini kuphela izinto ofanele ungazenzi kum;Ukuze ndingazifihli ngenxa yakho;
21  Sishenxisele kude kum isandla sakho,Yaye ukothuka ngenxa yakho—ngamana kungangandinkwantyisi.
22  Ndibize ukuze ndiphendule;Okanye mandithethe, uze undiphendule.
23  Ziyintoni na iziphoso nezono zam?Ndazise imvukelo yam nesono sam.
24  Kutheni ubufihla ubuso bakhoUze undigqale njengotshaba lwakho?
25  Ngaba uya kulenza lididizele igqabi eliphetshethwayo,Okanye uqhubeke usukela iindiza ezomileyo?
26  Kuba uqhubeka ubhala izinto ezikrakra ngamYaye undenza ndibe lilifa lemiphumo yeziphoso zobutsha bam.
27  Kwaneenyawo zam uzigcina zisesitokisini,Yaye ulinda wonke umendo wam;Kuba ezintendeni zeenyawo zam ubeka owakho umzila.
28  Yaye ufana nento ebolileyo ephelayo;Njengesambatho esidliwa linundu siphele.
14  “Umntu, ozelwe ngumfazi,Unobomi obufutshane obuzele kukuphazamiseka.
2  Njengentyatyambo uyavela aze anqunyulwe,Yaye ubaleka emke njengesithunzi angaqhubeki ekho.
3  Ewe, iliso lakho ulivulile phezu kwalo,Yaye mna undizise ekugwetyweni.
4  Ngubani na ongavelisa umntu ohlambulukileyo kumntu ongahlambulukanga?Akukho namnye.
5  Ukuba imihla yakhe igqityiwe,Inani leenyanga zakhe likuwe;Umenzele ummiselo ukuze angagqithi.
6  Yeka ukumondela ukuze afumane ukuphumla,De afumane uyolo njengoko umqeshwa elufumana ngemini yakhe.
7  Kuba kukho ithemba nangomthi.Ukuba uthi ugawulwe, uya kuhluma kwakhona,Yaye isetyana lawo aliyi kuyeka ukubakho.
8  Ukuba ingcambu yawo iba ndala emhlabeniSize isiphunzi sawo sife eluthulini,
9  Ngevumba lamanzi uya kuhlumaUze ngokuqinisekileyo uvelise isebe njengesithole.
10  Kodwa indoda eyomeleleyo iyafa ize ilale yoyisiwe;Yaye umntu wasemhlabeni uyabhubha, yaye uphi na?
11  Amanzi athi shwaka elwandle,Yaye umlambo uyatsha uze wome.
12  Kwanomntu uyalala aze angavuki.De izulu lingabikho abayi kuvuka,Yaye abayi kuvuswa ebuthongweni babo.
13  Owu akwaba ubungandifihla eShiyol,Undigcine ndifihlakele de ubuye umsindo wakho,Undibekele umda wexesha uze undikhumbule!
14  Ukuba indoda eyomeleleyo iyafa ngaba inokuphila kwakhona?Ngayo yonke imihla yam yomsebenzi osisinyanzelo ndiya kulinda,Kude kufike ukukhululeka kwam.
15  Uya kubiza, ndisabele.Uya kuwulangazelela umsebenzi wezandla zakho.
16  Kuba ngoku uqhubeka uwabala amanyathelo am;Akukho nto uyilindileyo ngaphandle kwesono sam.
17  Imvukelo yam itywinwe engxoweni,Yaye isiphoso sam usifaka isinamatheliso.
18  Noko ke, xa intaba isiwa, iya kunyamalala,Kwaneliwa liya kususwa endaweni yalo.
19  Amanzi ngokuqinisekileyo akhuthula kwanamatye;Ukuphuphuma kwawo kukhukulisa uthuli lomhlaba.Ngoko ulitshabalalisile ithemba lomntu ofayo.
20  Umongamela ngonaphakade ukuze emke;Uyayijika imbonakalo yobuso bakhe ukuze umndulule.
21  Oonyana bakhe banikwa imbeko, kodwa yena akakwazi oko;Bayadelelwa, kodwa akabaqwalaseli.
22  Yinyama yakhe ngoxa ikuye kuphela eya kuqhubeka iqaqamba,Nomphefumlo wakhe ngoxa ungaphakathi kuye uya kuqhubeka uzilile.”
29  Yaye uYobhi waliphakamisa kwakhona ilizwi lakhe ethetha ngemizekeliso waza wahlabela mgama wathi:
2  “Owu akwaba bendinjengakwiinyanga zakudala,Njengakwimihla xa uThixo wayendilindile;
3  Xa wayebangela isibane sakhe sikhanye entlokweni yam,Xa ndandihamba ebumnyameni ngokukhanya kwakhe;
4  Kanye njengokuba ndandinjalo ngemihla endandiseze ngobuso elizweni,Xa ukusondelelana noThixo kwakusententeni yam;
5  Ngoxa uSomandla wayesenam,Ngoxa abalindi bam babendijikelezile!
6  Ngoxa amanyathelo am ndandiwahlamba ngebhotolo,Yaye iliwa laliqhubeka lindithululela imisinga yeoli;
7  Xa ndandisiya esangweni elingasedolophini,Endaweni yembutho ndisilungise isihlalo sam!
8  Amakhwenkwe ayendibona azifihle,Kwanabalupheleyo babephakama, babesima.
9  Iinkosana nazo zaziwathintela amazwi azo,Zibeke intende yesandla emlonyeni.
10  Ilizwi leenkokeli lalifihlakala,Nolwimi lwazo lunamathele ezinkalakahleni zazo.
11  Kuba indlebe yayiphulaphula ize indibhengeze ndinoyolo,Lize iliso libone linikele ubungqina ngenxa yam.
12  Kuba ndandimhlangula oxhwalekileyo okhalela uncedo,Nenkwenkwe engenayise naye nabani na ongenamncedi.
13  Intsikelelo yalowo uza kutshabalala—ibisiza kum,Yaye intliziyo yomhlolokazi bendiyichulumancisa.
14  Ndandizambesa ngobulungisa, babusisambatho kum.Okusesikweni kwam kwakunjengesambatho esingenamikhono—nonkontsho.
15  Ndandingamehlo kulowo uyimfama;Ndiziinyawo kulowo usisiqhwala.
16  Ndandingubawo wokwenene kwabo bangamahlwempu;Netyala lalowo ndingamaziyo—ndandilihlolisisa.
17  Ndandiwaphula amathambo emihlathi yomenzi-bubi,Yaye ndandilihlutha emazinyweni akhe ixhoba.
18  Yaye ndandiqhele ukuthi, ‘Ndiya kubhubha ngaphakathi endlwaneni yam,Kwaye ndiya kuyandisa ibe njengentlabathi imihla yam.
19  Ingcambu yam ivulelwe amanzi,Nombethe uya kulalisa esebeni lam.
20  Uzuko lwam luselutsha kum,Nesaphetha sam esisesandleni sam siya kutola ngokuphindaphindiweyo.’
21  Babendiphulaphula; baze balinde,Yaye babeqhubeka bethe cwaka belinde icebo lam.
22  Emva kwelizwi lam babengathethi kwakhona,Yaye ilizwi lam lalivuzela kubo.
23  Yaye babendilinda njengemvula,Nomlomo wabo babewuvula banzi ukwenzela imvula yasentwasahlobo.
24  Ndandibancumela—bangakholelwa—Nokukhanya kobuso bam babengakufiphazi.
25  Ndandibanyulela indlela, yaye ndandihleli njengentloko;Kwaye ndandihleli njengokumkani phakathi kwabaphumi-mkhosi bakhe,Njengalowo uthuthuzela abazilileyo.
40  Waza uYehova wamphendula uYobhi wathi:
2  “Ngaba lowo uhlaba amadlala angasukuzana noSomandla?Makaphendule lowo wohlwaya uThixo.”
3  Waza uYobhi wahlabela mgama wamphendula uYehova wathi:
4  “Khangela! Ndiyinto engento.Ndiya kukuphendula ndithini na?Isandla sam ndisibeke emlonyeni wam.
5  Ndithethile kwaba kanye, yaye andiyi kuphendula;Yaye kabini, ibe andiyi kongeza nto.”
6  Waza uYehova wahlabela mgama wamphendula uYobhi ekwisaqhwithi somoya wathi:
7  “Khawuncede, ubhinqe amanqe akho njengendoda eyomeleleyo;Ndiza kukubuza, uze wena undazise.
8  Eneneni, ngaba uya kukutshitshisa ukuba sesikweni kwam?Ngaba uya kundivakalisa ndingendawo ukuze wena ube ngolungileyo?
9  Okanye ngaba unengalo enjengekaTHIXO oyinyaniso,Yaye ngaba ngelizwi elinjengelakhe unokwenza kududume?
10  Khawuncede, uzivathise ukongama nokuphakama;Uze uzambathise isidima nobungangamsha.
11  Makuphalale ukudubuleka kokuvutha komsindo wakho,Uze ubone bonke abanekratshi yaye ubahlise.
12  Babone bonke abanekratshi, ubathobe,Ubanyathele abangendawo kanye kuloo ndawo bakuyo.
13  Bafihle ndawonye eluthulini,Bopha ubuso babo endaweni efihlakeleyo,
14  Yaye mna, ndiya kukuncoma,Ngenxa yokuba isandla sakho sasekunene sinokukusindisa.
15  Khawubone iBhehemote endiyenzileyo kwanjengawe.Itya ingca eluhlaza kanye njengenkunzi yenkomo.
16  Uyabona, amandla ayo asesinqeni sayo,Yaye amandla ayo amakhulu akwimisipha yesisu sayo.
17  Umsila wayo iwugobela phantsi njengomsedare;Imisipha yamathanga ayo ibhijelene.
18  Amathambo ayo yimibhobho yobhedu;Amathambo ayo omeleleyo anjengemivalo yentsimbi.
19  Kukuqala kweendlela zikaThixo;UMenzi wayo unokulisondeza ikrele lakhe.
20  Kuba iintaba ziyithwalela imveliso yazo,Nawo onke amarhamncwa asendle adlala apho.
21  Ilala ngaphantsi komthole onameva,Kwindawo efihlakeleyo yeengcongolo nendawo engumgxobhozo.
22  Umthole onameva uyigcina ithintelekile ngesithunzi sawo;Imingcunube yasentlanjeni iyayingqonga.
23  Ukuba umlambo uphuphuma kakhulu, ayibaleki ngokuphakuzela.Inentembelo, nangona iYordan inokugqabhuka emlonyeni wayo.
24  Ngaphambi kwamehlo ayo ngaba nabani na unokuyithabatha?Ngaba nabani na unokuyigqobhoza ngemigibe impumlo yayo?
39  “Ngaba uyalazi ixesha elimisiweyo lokuzala kweebhokwe zasezintabeni zengxondorha?Ngaba uyabukela xa amaxhamakazi efikelwa yinimba yokuzala?
2  Ngaba uyazibala iinyanga ukuze zizaliseke,Okanye ngaba uyalazi ixesha elimisiweyo lokuba zizale?
3  Ziyaqubuda xa zikhupha amatakane azo,Xa zisahlukana nenimba yazo.
4  Oonyana bazo bayomelela, baba bakhulu endle;Eneneni bayemka bangabuyeli kuzo.
5  Ngubani na owathumela iqwarhashe likhululekile,Yaye ngubani owakhulula izibopho ze-esile lasendle,
6  Endilimisele ithafa eliyintlango laba yindlu yaloNendawo yalo yokuhlala yaba lilizwe letyuwa?
7  Liyayihleka ingxokozelo esedolophini;Ingxolo yalowo ulichwechwelayo aliyiva.
8  Likhangela iintaba lifuna idlelo laloYaye lifuna zonke iintlobo zezityalo eziluhlaza.
9  Ngaba inqu ifuna ukukukhonza,Okanye ngaba iya kuchitha ubusuku emkhumbini wakho?
10  Ngaba uya kubopha inqu uyiqinise ngeentsontelo zayo emjelweni,Okanye ngaba iya kuerha iintili emva kwakho?
11  Ngaba uya kukholosa ngayo ngenxa yokuba amandla ayo emaninzi,Yaye ngaba ukubulaleka kwakho uya kukuyekela kuyo?
12  Ngaba uya kuthembela kuyo ukuba iya kubuyisela imbewu yakhoYaye iya kubuthela esandeni sakho?
13  Ngaba iphiko lemazi yenciniba liphaphazele ngovuyo,Okanye ngaba ineentsiba zengwamza noboya?
14  Kuba amaqanda ayo iwashiya emhlabeniIwagcine efudumele eluthulini,
15  Yaye iyalibala ukuba unyawo lungawatyumzaOkanye kwanerhamncwa lasendle lingawanyathela.
16  Oonyana bayo ibaphatha rhabaxa, ngokungathi abangobayo—Ukubulaleka kwayo kulilize ngenxa yokuba ayinkwantyi.
17  Kuba uThixo uyenze yabulibala ubulumko,Yaye akayabelanga ukuqonda.
18  Xa iphaphazela phezulu ngamaphiko ayo,Iyalihleka ihashe nomkhweli walo.
19  Ngaba ungalinika amandla ihashe?Ngaba intamo yalo ungayambesa ngesingci esirhashazayo?
20  Ngaba ungalenza lixhume njengenkumbi?Indili yokubeth’ ithatha kwalo iyothusa.
21  Ligquba entilini lize ligcobe ngamandla;Liphuma liye kuhlangabezana nesikrweqe.
22  Liyayihleka into enkwantyisayo, yaye alinkwantyi;Yaye alijiki ngenxa yekrele.
23  Lirhashaza kuwo umphongolo,Incakuba yomkhonto nentshuntshe.
24  Ngokungqusha nokuba ndlongondlongo liyawuginya umhlaba,Yaye alikholelwa ukuba sisandi sesigodlo.
25  Sithi sakuvuthelwa isigodlo lithi Heke!Yaye liliva likude ivumba ledabi,Ukuxokozela kweenkosana nentlaba-mkhosi.
26  Ngaba kungenxa yokuqonda kwakho le nto ukhetshe ebhabha aye phezulu,Ewaneka amaphiko akhe kumoya wasezantsi?
27  Okanye ngaba kungomyalelo wakho oluthi ukhozi lubhabhe luye phezuluLuze lwakhe indlwane yalo phezulu,
28  Ukuba luhlale phezu kwengxondorha luze luhlale apho ebudeni bobusukuEzinyweni lengxondorha nakwindawo engafikelelekiyo?
29  Lulapho lumele lufune ukutya;Amehlo alo aqhubeke ekhangela mgama.
30  Namantshontsho alo aqhubeka efunxa igazi;Yaye apho bakhoyo ababuleweyo, loba lapho.”
19  Waza waphendula uYobhi wathi:
2  “Koda kube nini na niwucaphukisa umphefumlo wamNindityumza ngamazwi?
3  Ezi zihlandlo zilishumi nindikhalimela;Aninazintloni ukundiphatha ngqwabalala kangaka.
4  Yaye, ndiyavuma ndenze impazamo,Iya kuhlala kum impazamo yam.
5  Ukuba enyanisweni nina niyazigwagwisa kum,Yaye nindibonisa ukuba ukungcikivwa kwam kundifanele,
6  Yazini, ke ngoko, ukuba uThixo undilahlekisile,Yaye undivingcele ngomnatha wakhe wokuzingela.
7  Khangela! Ndiqhubeka ndidanduluka ndisithi, ‘Ugonyamelo!’ kodwa andifumani mpendulo;Ndiyaqhubeka ndikhalela uncedo, kodwa akukho okusesikweni.
8  Umendo wam uwuthintele ngodonga lwamatye, yaye andinakudlula;Yaye ezindleleni zam ubeka ubumnyama.
9  Undihlubile uzuko lwam,Yaye uyasisusa isithsaba sentloko yam.
10  Undidiliza macala onke, yaye ndiyemka;Ithemba lam ulincothula njengomthi.
11  Kwanomsindo wakhe uyavutha kum,Yaye uqhubeka endibala njengotshaba lwakhe.
12  Ngokumanyeneyo abaphumi-mkhosi bakhe bafika bandibiyele,Bamise inkampu bejikeleze intente yam.
13  Abantakwethu ubashenxisela kude nam,Yaye abo bandaziyo bandilahlile.
14  Abo basenyongweni kum abasekho,Nabo ndibaziyo bandilibele,
15  Abo bahlala endlwini yam njengabaphambukeli; namakhobokazana am andibalela kwabasemzini;Ndingowasemzini ngokwenene emehlweni abo.
16  Umkhonzi wam ndimbizile, kodwa akaphenduli.Ngomlomo wam ndiqhubeka ndicela ukuba abe nemfesane.
17  Impefumlo yam ilizothe emfazini wam,Yaye ndinuka kakubi koonyana besisu sikama.
18  Kwanamakhwenkwana andigatyile;Ndithi ndakuphakama, aqalise ukuthetha nxamnye nam.
19  Onke amadoda akwiqela lamakholwane am ayandicekisa,Yaye lawo ndandiwathanda andijikele.
20  Amathambo am anamathele eluswini lwam nasenyameni yam,Yaye ndisinda cebetshu.
21  Ndibabaleni, ndibabaleni, maqabane am,Kuba isandla sikaThixo sindichukumisile.
22  Kutheni niqhubeka ninditshutshisa njengokuba uThixo esenza,Ninganeliswa yinyama yam?
23  Owu akwaba amazwi am ebebhalwe phantsi!Owu akwaba ebebhalwe encwadini!
24  Ngosiba lwentsimbi nangelothe,Owu akwaba ebeqingqwe ngonaphakade elityeni!
25  Yaye mna ndiyazi kakuhle ukuba umkhululi wam uyaphila,Yaye nokuba, emva kwam, uya kuphakama phezu kothuli.
26  Yaye emva kolusu lwam, abaluhlinzileyo,—lwanje!Nangona ndincitshisiwe enyameni yam ndiya kumbona uThixo,
27  Kwanam endiya kuzibonela yena,Namehlo am ngokuqinisekileyo aya kumbona, kodwa kungekhona owasemzini.Izintso zam ziphelelwe ngaphakathi kum.
28  Kuba nithi, ‘Kutheni siqhubeka simtshutshisa?’Ngoxa eyona ngcambu yalo mcimbi ikum.
29  Zoyikeleni ngenxa yekrele,Kuba ikrele lithetha umsindo nxamnye neziphoso,Ukuze nina nazi ukuba ukho umgwebi.”
24  “Kutheni uSomandla engawagcinanga amaxesha,Nabo bamaziyo abayibonanga imihla yakhe?
2  Kukho abo babuyisela umva imilimandlela;Baxhwila umhlambi, ukuze bawaluse.
3  Baqhuba bemke nalo ne-esile eliliduna lenkwenkwe engenayise;Bathimba njengesibambiso inkunzi yenkomo yomhlolokazi.
4  Bayabajikisa endleleni abo bangamahlwempu;Kwangaxeshanye abaxhwalekileyo bomhlaba bazifihlile.
5  Khangela! Njengamaqwarhashe entlangoBaye emsebenzini wabo, bekhangela ukutya.Ithafa eliyinkqantosi linika ngamnye isonka samakhwenkwe.
6  Entsimini bavuna ukutya kwezilwanyana,Nesidiliya salowo ungendawo basiphanga ngokungxama.
7  Beze, bachitha ubusuku bengenasambatho,Bengagqubuthelanga engqeleni.
8  Bamanziswa sisiphango sasezintabeni,Yaye ngenxa yokuba kungekho khusi bamele bancathame ngeliwa.
9  Inkwenkwe engenayise bayixhwila nasebeleni,Yaye oko anako oxhwalekileyo bakuthabatha njengesibambiso.
10  Beze, bamele bahambe bengenasambatho,Yaye, belambile, bamele bathwale izikhwebu ezivuniweyo.
11  Yaye imini enkulu bayichitha bephakathi kweendonga;Bamele baxovule izixovulelo zewayini, yaye sekunjalo baqhubeka benxaniwe.
12  Esixekweni abafayo bayaqhubeka begcuma,Nomphefumlo wabangxwelerhekileyo ukhalela uncedo;Yaye uThixo akakugqali njengento engafanelekanga.
13  Ke bona, bangqineke bengabavukeli bokukhanya;Abaziqondanga iindlela zako,Yaye abahlalanga ezindleleni zako.
14  Umbulali uyavuka ekuseni,Uqhubeka ebulala oxhwalekileyo nalowo ulihlwempu;Yaye ebudeni bobusuku uba lisela ngokusisigxina.
15  Ke lona iliso lomkrexezi, lilinde ukutshona kwelanga,Esithi, ‘Akukho liso liya kundibona!’Yaye phezu kobuso bakhe ubeka isigqubuthelo.
16  Ebumnyameni ugqobhoza izindlu;Emini bayazitshixela.Abakwazi ukukhanya kwemini.
17  Kuba intsasa iyafana nethunzi elimnyama kubo,Kuba bayaziqonda ukuba ziyintoni na izinto ezinkwantyisa ngesiquphe zethunzi elimnyama.
18  Uyakhawuleza phezu kwamanzi.Isiqwenga somhlaba wabo siya kuqalekiswa emhlabeni.Akayi kujika aye ngakwindlela yesidiliya.
19  Imbalela, kwanobushushu, buya kuwaxhwila amanzi ekhephu;Yenjenjalo neShiyol kwabo bonileyo!
20  Isibeleko siya kumlibala, impethu iya kummfimfitha kamnandi,Akayi kuba sakhunjulwa.Yaye intswela-bulungisa iya kwaphulwa njengomthi.
21  Uneenkqubano nomfazi oludlolo ongazaliyo,Nomhlolokazi, angenzi okulungileyo kuye.
22  Ngokuqinisekileyo uya kutsala abantu abomeleleyo ngamandla akhe;Uya kuvuka angaqiniseki ngobomi bakhe.
23  Uya kumnika ukuba abe nentembelo ukuze azixhase;Yaye amehlo akhe aya kuba sezindleleni zabo.
24  Baphakamile okwethutyana, baze bangabikho,Bathotyiwe; njengaye wonke umntu bayancothulwa,Yaye njengentloko yesikhwebu bayanqunyulwa.
25  Ngoko eneneni ke ngoku, ngubani na oya kundenza ixokiOkanye ilizwi lam alinciphise lingabi nto?”
5  “Nceda, ubize! Ngaba ukho okuphendulayo?Yaye uya kuphethukela kuwuphi na kwabangcwele?
2  Kuba lowo usisidenge uya kubulawa yingqumbo,Yaye lowo ulukuhlwa ngokulula uya kubulawa kukuba nomona.
3  Ndimbonile osisidenge emila iingcambu,Kodwa ngequbuliso ndayishwabulela indawo ahlala kuyo.
4  Oonyana bakhe bakude nosindiso,Yaye bayatyunyuzwa esangweni kungekho mhlanguli.
5  Oko akuvunayo olambileyo uyakudla;Yaye ubani ukuthabatha nakumagwegwe omxheli,Yaye umgibe uyabuxhakamfula ubuncwane babo.
6  Kuba oko kwenzakalisayo akuphumi eluthulini,Yaye inkathazo ayiphumi emhlabeni.
7  Kuba umntu uzalelwa inkathazo,Kanye njengoko iintlantsi zinyukela phezulu.
8  Noko ke, ndiya kucela kuThixo,Yaye ibango lam ndiya kulibhekisa kuThixo.
9  KuLowo wenza izinto ezinkulu ezingaphengululekiyo,Izinto ezimangalisayo ezingabalekiyo;
10  KuLowo unikela imvula phezu komhlabaNothumela amanzi emasimini avulekileyo;
11  KuLowo ubeka abathotyiweyo endaweni ephakamileyo,Ukuze abo babuhlungu baphakame ngosindiso;
12  KuLowo utshitshisa amacebo abo banobuqili,Ukuze izandla zabo zingasebenzi ngokuphumelelayo;
13  KuLowo ubambisa izilumko kubuqhokolo bazo,Ukuze icebo labanobuqhokolo liphunyezwe ngokungxama;
14  Baqubisana nobumnyama kwanasemini,Yaye bayaphuthaphutha emini emaqanda ngokungathi kusebusuku;
15  NakuLowo usindisayo kulo ikrele emlonyeni wabo,Nasesandleni salowo womeleleyo, lowo ulihlwempu,
16  Ukuze lowo usweleyo abe nethemba,Kodwa intswela-bulungisa iyawuvala umlomo wayo.
17  Khangela! Unoyolo umntu uThixo amohlwayayo;Yaye ingqeqesho kaSomandla ungayigatyi!
18  Kuba ubangela iintlungu, kodwa uyalibopha inxeba;Uyaqhekeza, kodwa izandla zakhe zizo eziphilisayo.
19  Ezimbandezelweni ezintandathu uya kukuhlangula,Yaye kwezisixhenxe akukho nto yenzakalisayo iya kukuchukumisa.
20  Ebudeni bendlala uya kukukhulula ekufeni,Nasemandleni ekrele ebudeni bemfazwe.
21  Ekubetheni kolwimi uya kufihlwa,Yaye akuyi kukoyika ukuphangwa xa kufika.
22  Ukuphangwa nokulamba uya kukuhleka,Yaye irhamncwa lasendle akufanele uloyike.
23  Kuba uya kunqophisana namatye omhlaba,Yaye irhamncwa lasendle liya kwenziwa lihlale ngoxolo nawe.
24  Yaye uya kwazi ngokuqinisekileyo ukuba uxolo luyintente yakho,Yaye uya kubopheleleka ukuba uye kubona idlelo lakho, yaye akuyi kuphosa nto.
25  Yaye ngokuqinisekileyo uya kwazi ukuba inzala yakho ininziYaye umnombo wakho unjengotyani bomhlaba.
26  Uya kuza ngamandla endaweni yokungcwaba,Njengaxa izithungu zifunjwa ngexesha lazo.
27  Khangela! Oku koko sikuhlolileyo. Kunjalo ke.Kuve, uze wena—ukwazele isiqu sakho.”
36  Waza wahlabela mgama uElihu wathi:
2  “Khawube nomonde kum okwethutyana, yaye ndiya kuvakalisa kuweUkuba kusekho amazwi endinokuwathetha ngoThixo.
3  Ndiya kulususa kude ulwazi lwam,Yaye ndiya kububalela kuMenzi wam ubulungisa.
4  Kuba enyanisweni amazwi am akabobuxoki;Yaye Lowo ugqibeleleyo ngolwazi unawe.
5  Khangela! UThixo unamandla yaye akayi kugatya;Unamandla entliziyo;
6  Akayi kumgcina ephila nabani na ongendawo,Kodwa uya kuwunikela umgwebo wabo baxhwalekileyo.
7  Akayi kuwasusa amehlo akhe nakubani na olilungisa;Kwanookumkani abasetroneni—Kwakhona uya kubahlalisa ngonaphakade, yaye baya kuphakanyiswa.
8  Yaye ukuba babotshwe ngamakhamandela,Bathinjwa ngeentsontelo zenkxwaleko.
9  Uya kwandula ke abaxelele ngendlela abenza ngayoNokunxaxha kwabo, ngenxa yokuba bazenza abongamileyo.
10  Yaye indlebe yabo uya kuyityhila kwizibongozo,Aze athi bafanele babuye koko kwenzakalisayo.
11  Ukuba bayathobela bakhonze,Imihla yabo baya kuyigqibela kokulungileyoNeminyaka yabo ebumnandini.
12  Kodwa ukuba abathobeli, baya kudlula nangomjukujelwa,Yaye baya kubhubha bengenalwazi.
13  Abo baneentliziyo eziwexukileyo baya kubeka umsindo.Abafanele bakhalele uncedo ngenxa yokuba ubabophile.
14  Umphefumlo wabo uya kufa ebutsheni,Nobomi babo phakathi kwamahenyu asetempileni.
15  Uya kumhlangula oxhwalekileyo kwinkxwaleko yakhe,Yaye uya kuyityhila indlebe yabo kwingcinezelo.
16  Ngokuqinisekileyo uya kukukhulula emlonyeni wokubandezeleka!Endaweni yako kuya kuba yindawo ebanzi, kungekhona ecuthekileyo,Yaye intuthuzelo yetafile yakho iya kuzala kukutyeba.
17  Ngokuqinisekileyo uya kuzaliswa sisigwebo kulowo ungendawo;Kuya kuma isigwebo nokusesikweni.
18  Kuba lumka umsindo ungakulukuhleli ekuqhwabeni izandla ngolunya,Yaye ungavumeli intlawulelo enkulu ikulahlekise.
19  Ngaba ukukhalela kwakho uncedo kuya kuba luncedo? Hayi, akuyi kuba lulo nasekubandezelekeniKwanayo yonke imigudu yakho yamandla.
20  Musa ukubulangazelela ubusuku,Ukuba izizwana zibuye umva endaweni ezikuyo.
21  Zilinde ukuba ungaguqukeli koko kwenzakalisayo,Kuba unyule oku kunenkxwaleko.
22  Khangela! UThixo wenza izenzo eziphakamileyo ngamandla akhe;Ngubani na umyaleli onjengaye?
23  Ngubani omphendulisayo ngendlela yakhe,Yaye ngubani othe, ‘Wenze intswela-bulungisa’?
24  Khumbula ukuba ufanele uwenze mkhulu umsebenzi wakheLowo amadoda aye avuma ngawo.
25  Lonke uluntu luwondele;Umntu ofayo uqhubeka ekhangela ekude.
26  Yabona! UThixo uphakame ngakumbi kunokuba sinokwazi;Inani leminyaka yakhe alinakugocagocwa.
27  Kuba uwatsala anyuke amathontsi amanzi;Ahluzeka njengemvula ukwenzela inkungu yakhe,
28  Ukuze amafu athontsize,Avuzela eluntwini kakhulu.
29  Eneneni, ngubani onokuziqonda iingcamba zamafu,Izithonga eziphuma emnqubeni wakhe?
30  Khangela! Ukukhanya kwakhe ukwaneke phezu kwawo,Neengcambu zolwandle uzigubungele.
31  Kuba ngazo ugweba ityala lezizwana;Unikela intabalala yokutya.
32  Ezandleni zakhe ugubungela umbane,Yaye ubeka umyalelo nxamnye nomhlaseli.
33  Ukugquma kwakhe kuxela ngaye,Kwanemfuyo ngokuphathelele lowo uzayo.
41  “Ngaba unokuyitsala iLeviyatan ngegwegwe lokuloba iintlanzi,Okanye ngaba unokulubamba ngentsontelo ulwimi lwayo?
2  Ngaba unokufaka umzi emathatheni ayo,Okanye ngaba unokuwugqobhoza ngeliva umhlathi wayo?
3  Ngaba iya kwenza izibongozo ezininzi kuwe,Okanye ngaba iya kuthetha amazwi athambileyo kuwe?
4  Ngaba iya kwenza umnqophiso nawe,Ukuba uyithabathe njengekhoboka ixesha elingenammiselo?
5  Ngaba uya kudlala ngayo njengoko usenza ngentaka,Okanye ngaba uya kuyibophela amantombazana akho aselula?
6  Ngaba amahlulelane aya kunaniselana ngayo?Ngaba aya kuyahlulela abarhwebi?
7  Ngaba ulusu lwayo uya kuluzalisa ngezinkempe zokubamba umnenga,Nentloko yayo ngemikhonto yeentlanzi?
8  Beka isandla sakho phezu kwayo.Khumbula idabi. Ungakwenzi kwakhona.
9  Khangela! Ulindelo lukabani ngayo luya kudaniswa ngokuqinisekileyo.Ubani uya kuwa phantsi ngokuyibona nje kuphela.
10  Akukho namnye unobugagu kangangokuba angayixhokonxa.Yaye ngubani na onokuma phambi kwam?
11  Ngubani na ondinike okuthile kuqala, kangangokuba ndifanele ndimvuze?Konke okuphantsi kwamazulu kokwam.
12  Andiyi kuthi cwaka ngeenxalenye zayoOkanye ngombandela wamandla ayo okanye ukubukeka kobukhulu bayo.
13  Ngubani na obutyhilileyo ubuso besinxibo sayo?Emihlathini yayo entlu-mbini ngubani na oya kungena?
14  Ngubani na ozivulileyo iingcango zobuso bayo?Amazinyo ayo onke ayothusa.
15  Imisele yamaxolo ayo likratshi layo,Ivalwe ngokungathi kungetywina eliqinileyo.
16  Asondelelene elinye nelinye,Akunakungena nomoya phakathi kwawo.
17  Elinye linanyatheliswe kwelinye;Abambene yaye akanakwahlulwa.
18  Ukuthimla kwayo kubanekisa ukukhanya,Yaye amehlo ayo anjengokuqaqamba kwesifingo.
19  Emlonyeni wayo kuphuma imibane,Kuphuma neentlantsi zomlilo.
20  Emathatheni ayo kuphuma umsi,Njengeziko eliphenjwe ngemizi.
21  Umphefumlo wayo uvuthisa amalahle,Kuphuma nedangatye emlonyeni wayo.
22  Entanyeni yayo kuhlala amandla,Yaye phambi kwayo kubakho ukuphelelwa lithemba.
23  Imihlubulo yenyama yayo iyanamathelana;Ifana nokutyhidiweyo kuyo, ayishukumi.
24  Intliziyo yayo ityhidwe njengelitye,Ewe, ityhidwe njengelitye lokusila elingezantsi.
25  Ngenxa yokuphakama kwayo abomeleleyo bayothuka;Badubadubeke ngenxa yokukhwankqiswa.
26  Liyifikele, ikrele alibi ntanganye nayo,Nomkhonto, nentshuntshe nentloko yotolo.
27  Intsimbi iyigqala njengeendiza,Ubhedu njengomthi obolileyo.
28  Utolo aluyigxothi;Amatye okusawula kuyo aguquka abe ziindiza.
29  Igqudu iligqala njengeendiza,Yaye iyakuhleka ukurhashaza kwentshuntshe.
30  Ngaphantsi injengamaqhekeza odongwe atsolo;Yandlala isixhobo sokubhula eludakeni.
31  Ibangela iinzulu zibile njengembiza;Yenza ulwandle lube njengehlala lezithambiso.
32  Emva kwayo iwenza ubengezele umendo wayo;Ubani ebeya kuwagqala amanzi anzongonzongo njengezimvi.
33  Eluthulini akukho nto injengayo,Yona yenziwa ayabi nakunkwantya.
34  Zonke izinto eziphakamileyo iyazibona.Ingukumkani phezu kwawo onke amarhamncwa asendle anobungangamsha.”
15  Waza uElifazi umTeman waphendula wathi:
2  “Ngaba umntu olumkileyo uya kuphendula ngolwazi olunomoya,Okanye ngaba uya kusizalisa isisu sakhe ngomoya wasempuma?
3  Ukohlwaya ngelizwi nje kuphela akuyi kunceda,Yaye amazwi kuphela awayi kuba yingenelo ewodwa.
4  Noko ke, wena wenza ukoyika phambi koThixo kungabi namandla,Yaye uyakunciphisa ukuba nayo nayiphi na inkxalabo phambi koThixo.
5  Kuba isiphoso sakho siso esiqeqesha umlomo wakho,Yaye ukhetha ulwimi lwabantu abanobuqili.
6  Ngumlomo wakho okuvakalisa ungendawo, asindim;Yaye yimilebe yakho ekuphendulayo.
7  Ngaba wawungumntu wokuqala ngqa ukuzalwa,Okanye ngaba waveliswa ngenimba ngaphambi kweenduli?
8  Ngaba uyaliphulaphula igqugula likaThixo,Yaye ngaba ubulumko ubuphelelisela kuwe?
9  Eneneni yintoni oyaziyo esingayaziyo?Yintoni oyiqondayo engekhoyo nakuthi?
10  Kokubini iingwevu nabalupheleyo bakuthi,Lowo umdala kunoyihlo ngeentsuku.
11  Ngaba ukuthuthuzelwa nguThixo akukwanelanga,Okanye ilizwi elithethwe ngothantamiso kuwe?
12  Kutheni intliziyo yakho ikuthabathekisa,Yaye kutheni amehlo akho ebengezela?
13  Kuba umoya wakho uyawujika ube nxamnye noThixo,Yaye ukhuphe amazwi emlonyeni wakho.
14  Uyintoni na umntu ofayo ukuba angahlambuluka,Okanye nabani na ozelwe ngumfazi ukuba angaba ngolungileyo?
15  Khangela! Akakholwa ngabangcwele bakhe,Namazulu eneneni akacocekanga emehlweni akhe.
16  Kubeke phi na ke xa ubani ecekiseka yaye onakele,Indoda esela intswela-bulungisa njengamanzi!
17  Ndiya kukuvakalisa oko kuwe. Ndiphulaphule!Kwanoku ndikubonile, ngoko ndivumele ndikubalise,
18  Oko abazizilumko bakuxelayoBaza abakufihla, kuvela kooyise.
19  Ngabo kuphela abanikwa ilizwe,Yaye akukho mntu wasemzini wadlula phakathi kwabo.
20  Ngayo yonke imihla yakhe lowo ungendawo uyathuthunjelwa,Kwanenani leminyaka ebekelwe uzwilakhe.
21  Endlebeni yakhe kukho isandi sezinto ezinkwantyisayo;Ebudeni boxolo ufikelwa ngumphangi.
22  Akakholelwa ukuba uya kubuya ebumnyameni,Yaye ubekelwe ikrele.
23  Uyabhadula efuna isonka—siphi na?Uyazi ukuba imini yobumnyama sele ilungile esandleni sakhe.
24  Ukubandezeleka nokungcungcutheka kuqhubeka kumnkwantyisa;Kuyamongamela njengokumkani elungele ukuhlasela.
25  Ngenxa yokuba wolula isandla sakhe nxamnye noThixo,Yaye uzama ukuzibonakalisa ongamile kunoSomandla;
26  Ngenxa yokuba umhlangabeza ngobuntamo-lukhuni,Ngezihombiso ezingqindilili zamakhaka akhe;
27  Ngenxa yokuba ubuso bakhe ubugubungela ngokutyeba kwakheYaye ubeka amanqatha esinqeni sakhe,
28  Uhlala ezixekweni eziza kutshayelwa;Ezindlwini abantu abangayi kuqhubeka behlala kuzo,Ngokuqinisekileyo ezingqineka zimiselwe iimfumba zamatye.
29  Akayi kuba sisityebi yaye nendyebo yakhe ayiyi kwanda,Yaye inzuzo yazo akayi kuyinabisa phezu komhlaba.
30  Akayi kusuka ebumnyameni;Isetyana lakhe liya komiswa lidangatye,Yaye uya kuphambuka ngokufutha komlomo Wakhe.
31  Makangakholwa yinto engento, elahlekiswa,Kuba uya kungqineka efumana into engento;
32  Iya kuzaliseka ngaphambi komhla wakhe.Yaye ngokuqinisekileyo ihlumelo lakhe aliyi kukhula libe luhlaza.
33  Iidiliya zakhe ezikrwada uya kuziwisa njengomdiliya,Aze iintyatyambo zakhe aziwise njengomthi womnquma.
34  Kuba indibano yabawexuki ludlolo,Yaye umlilo umele udle ugqibe iintente zokunyoba.
35  Kukho ukukhawula inkathazo nokuzala into eyenzakalisayo,Yaye isisu sabo silungisa inkohliso.”
20  Waza waphendula uTsofare umNahama wathi:
2  “Ngoko ke iingcinga zam eziphazamisayo ziyandiphendula,Nangenxa yokuvuseleleka ngaphakathi kwam.
3  Ndiva isibongozo esindithukayo;Nomoya ongenako ukuqonda endinako uyandiphendula.
4  Ngaba ubusoloko ukwazi oku,Kususela ekubekweni komntu emhlabeni,
5  Ukuba intswahla yovuyo yabantu abangendawo imfutshaneNemihlali yomwexuki yeyomzuzu?
6  Nangona ukubalasela kwakhe kunyukela ezulwiniNentloko yakhe ifika emafini,
7  Njengelindle lakhe utshabalala ngonaphakade;Abo bambonayo baya kuthi, ‘Uphi na?’
8  Uya kuphaphazela emke njengephupha, yaye abayi kumfumana;Uya kugxothwa emke njengombono wasebusuku.
9  Iliso elimbonileyo aliyi kumbona kwakhona,Nendawo yakhe ayisayi kumbona kwakhona.
10  Oonyana bakhe baya kufuna inkoliseko yabantu abasweleyo,Nezandla zakhe ziya kuzibuyisela izinto zakhe zexabiso.
11  Amathambo akhe ebezaliswe ngamandla akhe obutsha,Kodwa aya kulala naye eluthulini.
12  Ukuba okubi kungcamleka kamnandi emlonyeni wakhe,Ukuba ukwenza kunyibilike phantsi kolwimi lwakhe,
13  Ukuba unemfesane ngako yaye akakushiyi,Yaye ukuba uqhubeka ekugcinile kwinkalakahla yakhe,
14  Ukutya kwakhe kuya kutshintshwa ngokuqinisekileyo emathunjini akhe;Kuya kuba yinyongo yamaphimpi ngaphakathi kuye.
15  Indyebo uyiginyile, kodwa uya kuyihlanza;UThixo uya kuyikhupha esiswini sakhe.
16  Uya kumfimfitha ubuhlungu bamaphimpi;Ulwimi lwerhamba luya kumbulala.
17  Akayi kuze ayibone imijelo yamanzi,Imisinga equkuqelayo yobusi nebhotolo.
18  Uya kuwubuyisela umhlaba awuzuzileyo angawuginyi;Njengendyebo yokusebenza kwakhe, kodwa angayi kuyinandipha.
19  Kuba ubatyumze baziingceba, ubashiyile abazizisweli;Uxhwile indlu engakhiwanga nguye.
20  Kuba ngokuqinisekileyo akayi kuba nakuphumla esiswini sakhe;Akayi kusinda ngenxa yezinto zakhe ezinqwenelekayo.
21  Akukho nto iseleyo ukuba ayiqwenge;Kungenxa yoko impilo-ntle yakhe ingayi kuhlala ihleli.
22  Ngoxa enentabalala uya kuba nexhala;Onke amandla elishwa aya kumfikela.
23  Makwenzeke ukuba, ukuze azalise isisu sakhe,Uya kuthumela ukuvutha komsindo wakhe kuyeAkunisele phezu kwakhe, ezibilinini zakhe.
24  Uya kubaleka emke kwisikrweqe sentsimbi;Isaphetha sobhedu siya kumgqobhoza.
25  Umjukujelwa uya kuphumela emhlana kuye,Size isixhobo esimenyezelayo siphumele enyongweni yakhe;Uya kufikelwa zizinto ezothusayo.
26  Bonke ubumnyama buya kubekelwa izinto zakhe ezibubuncwane;Umlilo ongavuthelwanga mntu uya kumdla umgqibe;Uya kwehlelwa bububi osindileyo ententeni yakhe.
27  Izulu liya kusityhila isiphoso sakhe,Yaye umhlaba uya kumvukela.
28  Isiphango esikhulu siya kuyikhukulisa indlu yakhe;Kuya kubakho izinto ezithululwayo ngemini yomsindo wakhe.
29  Siso esi isabelo uThixo asinika umntu ongendawo,Kwanelifa lakhe elixeliweyo elivela kuThixo.”
1  Kwaye kukho indoda kwilizwe laseUtse egama linguYobhi; yaye loo ndoda yangqineka ingenakusoleka, ithe tye, imoyika uThixo kwaye iphambuka ebubini.
2  Yazalelwa oonyana abasixhenxe neentombi ezintathu.
3  Imfuyo yayo yaba zizimvu ezingamawaka asixhenxe neenkamela ezingamawaka amathathu nezipani zeenkomo ezingamakhulu amahlanu neemazi zamaesile ezingamakhulu amahlanu, kunye nabakhonzi abaninzi kakhulu; yaye loo ndoda yaba yeyona inkulu kubo bonke abaseMpumalanga.
4  Oonyana bayo babesiya kwenza isidlo endlwini yakhe ngamnye ngeyakhe imini; kwaye babethumela bameme oodade wabo abathathu ukuza kudla basele nabo.
5  Yaye kwakusithi xa imihla yezidlo iwenzile umjikelo wayo, uYobhi athumele abangcwalise; yaye wayevuka ekuseni aze anikele imibingelelo etshiswayo ngokwenani labo bonke; kuba, wayesithi uYobhi, “mhlawumbi oonyana bam bonile baza bamqalekisa uThixo entliziyweni yabo.” Leyo yindlela awayesoloko esenza ngayo uYobhi.
6  Ngoku kwaba yimini oonyana boTHIXO oyinyaniso abangena ngayo ukuze beme ezindaweni zabo phambi koYehova, kwanoSathana wangena phakathi kwabo.
7  Wathi uYehova kuSathana: “Uvela phi na?” USathana wamphendula uYehova wathi: “Ekubhaduleni emhlabeni nasekuhambahambeni kuwo.”
8  UYehova wahlabela mgama wathi kuSathana: “Uyibhekisile na intliziyo yakho kumkhonzi wam uYobhi, ukuba akukho bani unjengaye emhlabeni, indoda engenakusoleka nethe tye, eyoyika uThixo nephambukayo ebubini?”
9  USathana wamphendula uYehova wathi: “UYobhi umoyikela ilize na uThixo?
10  Ngaba wena akumbiyelanga yena nendlu yakhe nayo yonke into anayo macala onke? Umsebenzi wezandla zakhe uwusikelele, nemfuyo yakhe isasazeke ngokubanzi emhlabeni.
11  Kodwa, ngokwahlukileyo koko, khawuncede wolule isandla sakho, uchukumise yonke into anayo uze ubone enoba akayi kukuqalekisa ebusweni bakho na.”
12  Ngako oko uYehova wathi kuSathana: “Khangela! Yonke into anayo isesandleni sakho. Kuphela nje uze ungasoluleli kuye isandla sakho!” Ngoko uSathana waphuma wemka phambi kukaYehova.
13  Ke kaloku kwaba yimini apho oonyana bakhe neentombi zakhe babesidla yaye besela iwayini endlwini yomntakwabo olizibulo.
14  Kwafika umthunywa kuYobhi, waza wathi: “Iinkomo bezilima yaye iimazi zamaesile zisidla ecaleni kwazo
15  kwaza kwafika amaShebha ehlasela azithabatha, abaxabela abalindi ngohlangothi lwekrele; kwasinda mna, mna ndedwa, ukuza kukuxelela.”
16  Esathetha lo kwafika omnye waza wathi: “Kuhle umlilo kaThixo emazulwini watshisa phakathi kwezimvu nabalindi wabadla wabagqiba; kwasinda mna, mna ndedwa, ukuza kukuxelela.”
17  Esathetha lowo kwafika omnye waza wathi: “AmaKhaledi enze amabutho amathathu aza onda ngeenkamela azithabatha, aza abalindi abaxabela ngohlangothi lwekrele; kwasinda mna, mna ndedwa, ukuza kukuxelela.”
18  Esathetha nalo, kwafika omnye waza wathi: “Oonyana bakho neentombi zakho bebesidla yaye besela iwayini endlwini yomntakwabo olizibulo.
19  Yaye, khangela! kwafika umoya omkhulu uvela kummandla wasentlango, wabetha iimbombo zone zendlu, yawa phezu kwabantu abaselula bafa. Kwasinda mna, mna ndedwa, ukuza kukuxelela.”
20  Wasukuma uYobhi wasikrazula isambatho sakhe esingenamikhono wazicheba zonke iinwele zentloko yakhe wawa emhlabeni waqubuda
21  wathi: “Ndaphuma ndize esiswini sikama,Yaye ndiya kubuyela khona ndize.NguYehova onikileyo, yaye nguYehova othabathileyo.Maliqhubeke libongwa igama likaYehova.”
22  Kuko konke oku uYobhi akonanga okanye abalele nantoni na engafanelekanga kuThixo.
2  Kamva kwafika imini yokuba oonyana boTHIXO oyinyaniso bangene ukuze beme ezindaweni zabo phambi koYehova, kwanoSathana wangena phakathi kwabo ukuze eme endaweni yakhe phambi koYehova.
2  Wathi uYehova kuSathana: “Uvela phi na?” USathana wamphendula uYehova wathi: “Ekubhaduleni emhlabeni nasekuhambahambeni kuwo.”
3  Waza uYehova wahlabela mgama wathi kuSathana: “Uyibhekisile na intliziyo yakho kumkhonzi wam uYobhi, ukuba akukho bani unjengaye emhlabeni, indoda engenakusoleka nethe tye, eyoyika uThixo nephambukayo ebubini? Kwanangoku usabambelele nkqi kwingqibelelo yakhe, nangona undixhokonxela ukuba ndimginye ngaphandle kwesizathu.”
4  Kodwa uSathana wamphendula uYehova wathi: “Ulusu ngenxa yolusu, yaye yonke into anayo umntu uya kuyinikela ngenxa yomphefumlo wakhe.
5  Ngokwahlukileyo koko, khawuncede wolule isandla sakho, uchukumise ufikelele ethanjeni lakhe nasenyameni yakhe uze ubone enoba akayi kukuqalekisa ebusweni bakho na.”
6  Ngako oko uYehova wathi kuSathana: “Nanko usesandleni sakho! Kuphela nje lumkela umphefumlo wakhe!”
7  Ngoko uSathana waphuma wemka phambi kukaYehova waza wambetha uYobhi ngamathumba abuhlungu ukususela entendeni yonyawo lwakhe ukuya elukakayini lwentloko yakhe.
8  Wathabatha ke yena iceba lengqayi ukuze azikrwele ngalo; waza wahlala eluthuthwini.
9  Ekugqibeleni umfazi wakhe wathi kuye: “Ngaba usabambelele nkqi kwingqibelelo yakho? Mqalekise uThixo uze ufe!”
10  Kodwa wathi yena kuye: “Ukuthetha kwakho kunjengokuthetha komfazi ongenangqiqo. Ngaba sifanele samkele okulungileyo kuphela kuTHIXO oyinyaniso singamkeli kwanokubi?” Kuko konke oku uYobhi akonanga ngemilebe yakhe.
11  Aza amaqabane amathathu kaYobhi eva ngayo yonke le ntlekele yayimehlele, eza, ngalinye livela endaweni yalo, uElifazi umTeman noBhiledadi umShuha noTsofare umNahama. Ngoko ahlanganisana ngokwedinga ukuze eze kuvelana naye aze amthuthuzele.
12  Akuphakamisa amehlo awo esekude akazange amqonde ngoko. Aza aphakamisa ilizwi lawo alila, akrazula elowo isambatho sakhe esingenamikhono yaye aphosa uthuli phezulu ezulwini lwawela ezintlokweni zawo.
13  Aqhubeka ehleli naye emhlabeni iintsuku ezisixhenxe nobusuku obusixhenxe, yaye kwakungekho namnye uthetha ilizwi kuye, kuba abona ukuba intlungu yayinkulu kakhulu.
3  Kwakusemva koku awathi uYobhi wawuvula umlomo wakhe waza wawuqalekisa umhla wakhe.
2  Ke kaloku uYobhi waphendula wathi:
3  “Mawutshabalale umhla endazalwa ngawo,Kwanobusuku awathi ngabo umntu, ‘Kukhawulwe indoda eyomeleleyo!’
4  Yona loo mini, mayibe bubumnyama.UThixo makangayifuni ephezulu,Nokukhanya kwemini kungaqaqambi kuyo.
5  Mayihlangulwe bubumnyama nethunzi elimnyama.Phezu kwayo makuhlale ilifu lemvula.Izinto ezenza mnyama imini maziyinkwantyise.
6  Obo busuku—isithokothoko masibuthabathe;Mabungachulumanci phakathi kweentsuku zonyaka;Mabungangeni phakathi kwenani leenyanga.
7  Khangela! Obo busuku—mabube ludlolo;Intswahla yovuyo mayingangeni kubo.
8  Abaqalekisi bemini mababushwabulele,Abo balungele ukuvusa iLeviyatan.
9  Iinkwenkwezi zorhatya lwabo mazibe mnyama;Mabulinde ukukhanya kungabikho;Buze bungakuboni ukuqaqamba kwesifingo.
10  Kuba ayizivalanga iingcango zesisu sikama,Ngaloo ndlela ifihle iinkathazo emehlweni am.
11  Kutheni ndingazange ndife kwasesibelekweni?Kutheni ndingaphumanga esiswini ndize ndibhubhe?
12  Kwathini na ukuze amadolo andihlangabeze,Yaye kwathini na ukuze kufuneke ndanye amabele?
13  Kuba kungoku nje ngendilele ukuze ndingaphazamiseki;Ngendalala ngoko; ngendisekuphumleni
14  Kunye nookumkani nabacebisi bomhlaba,Abo bazakhela iindawo eziphanzileyo,
15  Okanye kunye neenkosana ezinegolide,Abo bazalisa izindlu zabo ngesilivere;
16  Okanye njengemfambilini efihlakeleyo, ndingabikho,Njengabantwana abangakubonanga ukukhanya.
17  Apho abangendawo bayekile ukuphazamisa,Apho abo batyhafileyo emandleni baphumle.
18  Ndawonye amabanjwa ahleli ngokukhululeka;Awaliva ilizwi lalowo uwaqweqwedisayo emsebenzini.
19  Abancinane nabakhulu balapho ngokufanayo,Yaye ikhoboka likhululwe enkosini yalo.
20  Kutheni emnika ukukhanya lowo usenkathazweni,Nobomi abo bamphefumlo ukrakra?
21  Kutheni kukho abo balinde ukufa, kube kungekho,Nangona beqhubeka bekumba ngaphezu kobuncwane obufihliweyo?
22  Abo banemihlali ngokuchwayita,Bayagcoba ngenxa yokuba befumana indawo yokungcwaba.
23  [Kutheni eyinika ukukhanya] indoda eyomeleleyo, endlela yayo ifihliweyo,UThixo ayibiyeleyo?
24  Kuba ngaphambi kokutya kwam kuyafika ukuncwina kwam,Yaye isikhalo sokugcuma kwam sithululeka njengamanzi;
25  Ngenxa yokuba ndiyankwantya ngenxa yento enkwantyisayo, yaye iyandifikela;Yaye oko bendikoyika kuyandifikela.
26  Bendingahlalanga ngokungakhathali, ndingahlalanga nangokungaphazanyiswa,Ndingaphumlanga, sekunjalo ukuphazamiseka kuyafika.”
33  “Noko ke, khawuncede uve ngoku amazwi am, Yobhi,Uze ukubekele indlebe konke ukuthetha kwam.
2  Nceda, khangela! Ndimele ndiwuvule umlomo wam;Ulwimi lwam nenkalakahla yam zimele zithethe.
3  Amazwi am kukuthi tye kwentliziyo yam,Nemilebe yam ithetha ulwazi ngokunyaniseka.
4  Ndenziwa ngumoya kaThixo,Nempefumlo kaSomandla yandidlisa ubomi.
5  Ukuba unako, ndiphendule,Bhekisa amazwi kum; yima endaweni yakho.
6  Khangela! Ndiyiloo nto uyiyo nam kuThixo oyinyaniso;Nam, ndabunjwa ngodongwe.
7  Khangela! Akukho nto yothusayo kum iya kukunkwantyisa,Yaye akukho ngcinezelo yam iya kuba nzima kuwe.
8  Kuphela nje uthethe ezindlebeni zam,Nesandi samazwi akho ndaqhubeka ndisiva,
9  ‘Ndimsulwa andinakunxaxha;Ndihlambulukile, yaye andinasiphoso.
10  Khangela! Ufumana amathuba okuchasana nam,Undithabatha njengotshaba lwakhe.
11  Iinyawo zam uzifaka ezitokisini,Ulinda zonke iindlela zam.’
12  Khangela! Koku ubungachananga, ndiyakuphendula;Kuba uThixo ungaphezulu komntu ofayo.
13  Kutheni ukuze usukuzane naye,Kuba onke amazwi akho akawaphenduli?
14  Kuba uThixo uthetha kube kanye,Nakabini—Nangona ubani engakunikeli ngqalelo oko—
15  Ephupheni, embonweni wasebusuku,Xa abantu befikelwe bubuthongo obunzulu,Xa besozela emandlalweni.
16  Uyityhila ngoko indlebe yabantu,Yaye ubeka itywina lakhe ekubabongozeni,
17  Ukujika umntu esenzweni sakhe,Nokuze agubungele ikratshi kwindoda eyomeleleyo.
18  Uyawunqanda umphefumlo wayo ungayi emhadiniNobomi bayo bungadluli ngomjukujelwa.
19  Eneneni yohlwaywa ngeentlungu emandlalweni wayo,Nokuxabana kwamathambo ayo kuyaqhubeka.
20  Ubomi bayo ngokuqinisekileyo benza isonka sibe nezothe,Nomphefumlo wayo ukudla okunqwenelekayo.
21  Inyama yayo iyanyamalala,Namathambo ayo abengabonwa ngokuqinisekileyo ayatyhileka.
22  Yaye umphefumlo wayo usondela emhadini,Nobomi bayo kwabo babangela ukufa.
23  Ukuba inomthunywa,Lowo uyithethelayo, omnye kwabaliwaka,Ukuze axelele umntu ukuthi tye kwakhe,
24  Wandula ke akholiswe nguye aze athi,‘Mkhulule angehli aye emhadini!Ndifumene intlawulelo!
25  Inyama yakhe mayihlaziyeke ngakumbi kunasebutsheni;Makabuyele emihleni yamandla obutsha bakhe.’
26  Uya kumbongoza uThixo ukuba akholiswe nguye,Yaye uya kububona ubuso bakhe ngemikhwazo yovuyo,Abubuyisele ubulungisa Bakhe kumntu ofayo.
27  Uya kuvumela abantu athi,‘Ndonile; ndaza okuthe tye ndakugqwetha,Yaye ngokuqinisekileyo bekungeyonto ifanelekileyo ngam.
28  Uwukhulule umphefumlo wam ekudluleleni emhadini,Yaye ubomi bam buya kukubona ukukhanya.’
29  Khangela! UThixo uyazenza zonke ezi zinto,Izihlandlo ezibini, izihlandlo ezithathu, kwimeko yendoda eyomeleleyo,
30  Ukuze abuyise umphefumlo wayo emhadini,Ukuze akhanyiselwe ngokukhanya kwabo baphilayo.
31  Nikela ingqalelo, Owu Yobhi! Ndiphulaphule!Yithi cwaka, yaye mna ndiza kuqhubeka ndithetha.
32  Ukuba kukho nawaphi na amazwi okuthetha, ndiphendule;Thetha, ngokuba ndiyayoliswa bubulungisa bakho.
33  Ukuba akakho, ndiphulaphule;Yithi cwaka, mna ndiza kukufundisa ubulumko.”
12  Waza waphendula uYobhi wathi:
2  “Enyanisweni nina madoda ningabantu,Yaye kuni ubulumko buya kufa!
3  Nam ndinentliziyo njengani.Andikho ngaphantsi kuni,Ngubani na ongenazo izinto ezinjengezi?
4  Ndiyintlekisa kwidlelane lam,Lowo ubiza uThixo ukuba amphendule.Oyintlekisa ngulowo ulilungisa, ungasolekiyo.
5  Kwiingcamango zakhe, lowo ungakhathaliyo ukudelile ukuphelelwa;Kulungiselelwe abo baneenyawo ezixengaxengayo.
6  Iintente zabaphangi azikhathazwa,Yaye abo bacaphukisa uThixo banokhuselekoLwalowo uzise uthixo esandleni sakhe.
7  Noko ke, khawuncede, ubuze izilwanyana zasekhaya, zikuyalele;Kwanezidalwa ezinamaphiko zezulu, zikuxelele.
8  Okanye bonakalisa ukuxhalaba kwakho emhlabeni, uze wona ukuyalele;Yaye iintlanzi zolwandle ziya kukuvakalisa kuwe.
9  Ngubani na phakathi kwazo zonke ezi ongazi kakuhleUkuba sisandla sikaYehova esenze oku,
10  Osesandleni sakhe umphefumlo wakhe wonk’ ubani ophilayoNomoya wayo yonke inyama yabantu?
11  Ngaba indlebe ayiwavavanyi amazwiNjengoko inkalakahla ingcamla ukutya?
12  Ngaba akukho bulumko phakathi kwabalupheleyoNokuqonda ebudeni bemihla?
13  Kuye kukho ubulumko namandla;Unecebo nokuqonda.
14  Khangela! Uyachitha, ukuze kungakhiwa;Uyayivala emntwini, ukuze ingavulwa.
15  Khangela! Uyawathintela amanzi aze ome;Uyawathumela, awutshintshe umhlaba.
16  Akuye amandla nobulumko bobuqili;Ngowakhe lowo wenza impazamo nalowo ulahlekisayo;
17  Wenza abacebisi bahambe benganxibanga ezinyaweni,Yaye uphambanisa abagwebi.
18  Imixokelelwane yookumkani uyayikhulula,Yaye ubopha ibhanti ezinqeni zabo.
19  Ababingeleli ubahambisa benganxibanga ezinyaweni,Aze abo bahleli ngokusisigxina ababhukuqe;
20  Ususa intetho kwabo bathembekileyo,Aze ingqiqo yamadoda amadala ayisuse;
21  Uphalazela izidwangube ngendelelo,Aze umbhinqo wabo banamandla awenze buthathaka;
22  Utyhila izinto ezinzulu ezisebumnyameni,Yaye uzisa ekukhanyeni ithunzi elimnyama;
23  Esenza iintlanga zikhule kakhulu, ukuze azitshabalalise;Esasaza iintlanga, ukuze azikhokelele kude;
24  Ususa intliziyo yabaziintloko ebantwini belizwe,Ukuze abenze babhadule endaweni engenanto, apho kungekho ndlela khona.
25  Baphuthaphutha ebumnyameni, apho kungekho kukhanya khona,Ukuze abenze babhadule njengomntu onxilileyo.
