10  Ke kaloku abo basingqinela ngetywina ngaba: UNehemiya iTirshata, unyana kaHakaliya, NoZedekiya,
2  uSeraya, uAzariya, uYeremiya,
3  uPashure, uAmariya, uMalekiya,
4  uHatushe, uShebhaniya, uMaluke,
5  uHarim, uMeremoti, uObhadiya,
6  uDaniyeli, uGineton, uBharuki,
7  uMeshulam, uAbhiya, uMiyamin,
8  uMahaziya, uBhilegayi noShemaya, aba yayingababingeleli.
9  AbaLevi: NguYeshuwa unyana ka-Azaniya, uBhinuwi woonyana bakaHenadadi, uKademiyeli
10  nabazalwana babo uShebhaniya, uHodiya, uKelita, uPelaya, uHanan,
11  uMikha, uRehobhi, uHashabhiya,
12  uZakure, uSherebhiya, uShebhaniya,
13  uHodiya, uBhani noBheninu.
14  Iintloko zabantu: NguParoshe, uPahati-mowabhi, uElam, uZatu, uBhani,
15  uBhuni, uAzegadi, uBhebhayi,
16  uAdoniya, uBhigevayi, uAdin,
17  uAtere, uHezekiya, uAzure,
18  uHodiya, uHashum, uBhetsayi,
19  uHarifi, uAnatoti, uNebhayi,
20  uMagepiyashe, uMeshulam, uHezire,
21  uMeshezabheli, uTsadoki, uYaduwa,
22  uPelatiya, uHanan, uAnaya,
23  uHosheya, uHananiya, uHashubhi,
24  uHaloheshe, uPileha, uShobheki,
25  uRehum, uHashabhena, uMahaseya,
26  noAhiya, uHanan, uAnan,
27  uMaluke, uHarim, uBhahana.
28  Ke bona abanye abantu, ababingeleli, abaLevi, abagcini-masango, iimvumi, amaNethini naye wonk’ ubani owayezahlula kwizizwana zelizwe kumthetho woTHIXO oyinyaniso, abafazi babo, oonyana babo neentombi zabo, wonk’ ubani owayenolwazi nokuqonda,
29  babebambelele kubazalwana babo, kwiingangamsha zabo, bengena kwisiqalekiso nakwisifungo, ukuba bahambe emthethweni woTHIXO oyinyaniso, ababewunikwe ngesandla sikaMoses umkhonzi kaTHIXO oyinyaniso, nokuba bagcine baze benze yonke imiyalelo kaYehova iNkosi yethu nezigwebo zakhe nemimiselo yakhe;
30  nokuze singaziniki iintombi zethu izizwana zeli lizwe, neentombi zazo singazithabatheli oonyana bethu.
31  Ke zona izizwana zeli lizwe ezazingenisa impahla nalo lonke uhlobo lokudla okuziinkozo ukuze zikuthengise ngomhla wesabatha, sasingafanele sithabathe nto kuzo ngesabatha okanye ngomhla ongcwele, yaye sasimele siwuyeke unyaka wesixhenxe netyala laso sonke isandla.
32  Sazibekela imiyalelo yokunikela, ngamnye wethu, isahlulo sesithathu seshekele minyaka le ngenxa yenkonzo yendlu yoThixo wethu,
33  ngenxa yesonka esikrozisiweyo nomnikelo othe rhoqo wokudla okuziinkozo nomnikelo othe rhoqo otshiswayo weesabatha, ukuthwasa kwenyanga, ngenxa yamatheko amiselweyo nezinto ezingcwele nomnikelo wesono ukwenzela ukucamagushela uSirayeli nawo wonke umsebenzi wendlu yoThixo wethu.
34  Senza amaqashiso ngokuphathelele isixa somthi lowo abababingeleli, abaLevi nabantu ababefanele bawuzise endlwini yoThixo wethu, ngokwezindlu zookhokho bethu, ngamaxesha amiselweyo, iminyaka ngeminyaka, ukuze ubaswe esibingelelweni sikaYehova uThixo wethu, ngokuvisisana noko kubhalwe emthethweni;
35  nokuze bezise iintlahlela zomhlaba wethu neentlahlela zazo zonke iziqhamo zazo zonke iintlobo zemithi, iminyaka ngeminyaka, kwindlu kaYehova;
36  namazibulo oonyana bethu nawezilwanyana zethu zasekhaya, ngokuvisisana noko kubhalwe emthethweni, namazibulo emihlambi yethu yeenkomo nawemihlambi yethu yezimvu, ukuba bawazise endlwini yoThixo wethu, kubabingeleli ababelungiselela endlwini yoThixo wethu.
37  Iintlahlela zomgrayo neminikelo yethu neziqhamo zazo zonke iintlobo zemithi, iwayini entsha neoli simele sizizise kubabingeleli kwiiholo zokudlela zendlu kaThixo wethu, kwanezishumi zomhlaba wethu kubaLevi, njengokuba abaLevi besamkela isishumi kuzo zonke izixeko zethu esilima kuzo.
38  Umbingeleli, unyana ka-Aron, umele abe nabaLevi xa abaLevi besamkela isishumi; yaye abaLevi bafanele banikele isishumi sesishumi kwindlu kaThixo wethu kwiiholo zokudlela zendlu yesixa.
39  Kuba oonyana bakaSirayeli noonyana babaLevi bafanele bazise umnikelo wokudla okuziinkozo kwiiholo zokudlela, iwayini entsha neoli, kuba apho kulapho kukho impahla yengcwele nababingeleli ababelungiselela, nabagcini-masango neemvumi; yaye asifanele singayikhathaleli indlu yoThixo wethu.
4  Kwathi kamsinya nje akuva uSanebhalati ukuba siyalwakha udonga kwakhona, waba nomsindo kwaye wacaphuka kakhulu, waqhubeka ewagculela amaYuda.
2  Kwaye waqalisa ukuthi phambi kwabazalwana bakhe nomkhosi wamajoni aseSamariya, ewe, waqalisa ukuthi: “Enza ntoni na la maYuda abuthathaka? Ngaba aya kuxhomekeka kuwo? Ngaba aya kubingelela? Ngaba aya kugqiba ngosuku olunye? Ngaba aya kuwavusa amatye atshisiweyo akwimfumba yenkunkuma?”
3  Ke kaloku uTobhiya umAmoni wayesecaleni kwakhe, yaye wahlabela mgama wathi: “Kwanaloo nto ayakhayo, ukuba impungutye ingenyuka ngayo, ingaludiliza ngokuqinisekileyo udonga lwabo lwamatye.”
4  Yiva, Thixo wethu, kuba siye saba yinto edelekileyo; kwaye lwenze ungcikivo lwabo lubuyele ezintlokweni zabo, uze ubanikele ekuphangweni kwilizwe lokuthinjwa.
5  Kwaye ungasigubungeli isiphoso sabo nesono sabo phambi kwakho. Masingasuswa, kuba babacaphukisile abakhi.
6  Ngoko saqhubeka silwakha udonga, kwaye udonga lwahlanganiswa lonke ukuya kufikelela kwisiqingatha sokuphakama kwalo, nabantu baqhubeka benentliziyo yokusebenza.
7  Ke kaloku kwathi, kamsinya nje bakuba uSanebhalati noTobhiya nama-Arabhiya nama-Amoni nama-Ashdode bevile ukuba ukulungiswa kweendonga zeYerusalem kuhambele phambili, kuba amathuba ayesele eqalisile ukuvalwa, bacaphuka kakhulu.
8  Yaye bonke benza iyelenqe ndawonye ukuba beze kulwa neYerusalem nokuze bandiphazamise.
9  Kodwa sathandaza kuThixo wethu saza samisa umlindi nxamnye nabo imini nobusuku ngenxa yabo.
10  UYuda wathi: “Amandla abathwali bemithwalo ayetha, kwaye kukho inkunkuma eninzi; yaye thina ngokwethu asikwazi ukulwakha udonga.”
11  Ngaphezu koko, iintshaba zethu zaqhubeka zisithi: “Abayi kwazi bengayi kubona de sifike phakathi kwabo kanye, yaye ngokuqinisekileyo siya kubabulala size siwumise umsebenzi.”
12  Kwakusithi, xa sukuba amaYuda awayehlala kufuphi nazo efika , athi kuthi izihlandlo ezilishumi: “[Ziya kunifikela] kuzo zonke iindawo eniya kube nikuzo ekubuyeleni kwenu kuthi.”
13  Ngoko ndamisa amadoda kwiindawo ezisezantsi ngasemva kodonga kwiindawo ezivulekileyo, ndamisa abantu ngokweentsapho benamakrele abo, iincula zabo nezaphetha zabo.
14  Xa ndabona uloyiko lwabo ngoko nangoko ndasukuma ndaza ndathi kwizidwangube nakumasekela-baphathi nakwabanye abantu: “Ningoyiki ngenxa yabo. Khumbulani uYehova omkhulu naLowo woyikekayo; nize nilwele abazalwana benu, oonyana benu neentombi zenu, abafazi benu namakhaya enu.”
15  Kwathi kamsinya nje zakuba iintshaba zethu zivile ukuba siyakwazi oko, nokuba uTHIXO oyinyaniso ulitshitshisile icebo lazo kwaye thina sonke sibuyele eludongeni, ngamnye emsebenzini wakhe,
16  ewe, kwathi ukususela ngaloo mini ukusa phambili isiqingatha sabafana bam sasebenza emsebenzini yaye isiqingatha sabo sabamba iincula, amakhaka nezaphetha nezambatho zentsimbi; yaye iinkosana zazisemva kwendlu kaYuda iphela.
17  Ke bona abakhi bodonga nabo babethwele umthwalo, ngamnye wayesebenza emsebenzini ngesinye isandla sakhe ngoxa ngesinye isandla wayebambe umjukujelwa.
18  Abakhi babebhinqisiwe, ngamnye ikrele lakhe lisesinqeni sakhe, ngoxa babesakha; yaye ovuthela isigodlo wayesecaleni kwam.
19  Kwaye ndathi kwizidwangube nakumasekela-baphathi nakwabanye abantu: “Umsebenzi mkhulu yaye ubanzi, kwaye sisasazekile eludongeni siqelelene.
20  Kwindawo eniya kuva kuyo isigodlo, niya kuya apho ukuze niqokelelane ndawonye nathi. UThixo wethu uya kusilwela.”
21  Ngoxa sasisebenza emsebenzini, esinye isiqingatha sabo naso sasiphethe iincula, ukususela ekunyukeni kwesifingo de kube sekuphumeni kweenkwenkwezi.
22  Ngapha koko, ngelo xesha ndathi ebantwini: “Amadoda mawachithe ubusuku, ngamnye nomlindi wakhe, phakathi eYerusalem, yaye bamele babe ngabalindi bethu ebusuku baze babe ngabasebenzi emini.”
23  Ke mna nabazalwana bam nabalindi bam namadoda angabalindi ayesemva kwam, sasingazikhululi izambatho zethu, ngamnye enomjukujelwa wakhe kwisandla sakhe sasekunene.
11  Ke kaloku iinkosana zabantu zazihlala eYerusalem; kodwa ke abanye abantu, babesenza amaqashiso ukuze bangenise abe mnye kwabalishumi ukuba aye kuhlala eYerusalem isixeko esingcwele, nesithoba senye inxalenye kwezinye izixeko.
2  Ngapha koko, abantu babasikelela bonke abantu abazinikela ngokuzithandela ukuba bahlale eYerusalem.
3  Yaye ezi ziintloko zamaphondo ezazihlala eYerusalem; kodwa kwizixeko zakwaYuda kwakuhlala, ngamnye kwilifa lakhe, kwizixeko zabo, uSirayeli, ababingeleli nabaLevi, namaNethini noonyana babakhonzi bakaSolomon.
4  EYerusalem kwakuhlala abanye boonyana bakaYuda nabanye oonyana bakaBhenjamin. Koonyana bakaYuda yayinguAtaya unyana kaUziya unyana kaZekariya unyana ka-Amariya unyana kaShefatiya unyana kaMahalaleli wakoonyana bakaPeretse;
5  noMahaseya unyana kaBharuki unyana kaKolihoze unyana kaHazaya unyana ka-Adaya unyana kaYoyaribhe unyana kaZekariya unyana womShela.
6  Bonke oonyana bakaPeretse ababehlala eYerusalem babengamakhulu amane anamashumi amathandathu anesibhozo, amadoda afanelekayo.
7  Aba yayingoonyana bakaBhenjamin: USalu unyana kaMeshulam unyana kaYowedi unyana kaPedaya unyana kaKolaya unyana kaMahaseya unyana kaItiyeli unyana kaYeshaya;
8  yaye emva kwakhe yayinguGabhayi noSalayi, amakhulu asithoba anamashumi mabini anesibhozo;
9  noYoweli unyana kaZikri, umveleli wabo, noYuda unyana kaHasenuwa engowesibini kwabo babevelela isixeko.
10  Ababingeleli: NguYedaya unyana kaYoyaribhe, uYakin,
11  uSeraya unyana kaHilekiya unyana kaMeshulam unyana kaTsadoki unyana kaMerayoti unyana ka-Ahitubhi, inkokeli yendlu yoTHIXO oyinyaniso;
12  nabazalwana babo abenzi bomsebenzi wendlu, bengamakhulu asibhozo anamashumi mabini anesibini; noAdaya unyana kaYeroham unyana kaPelaliya unyana ka-Amtsi unyana kaZekariya unyana kaPashure unyana kaMalekiya,
13  nabazalwana bakhe, iintloko zezindlu zooyise, bengamakhulu amabini anamashumi mane anesibini, noAmashesayi unyana ka-Azareli unyana ka-Ahazayi unyana kaMeshilemoti unyana kaImere,
14  nabazalwana babo, amadoda anamandla nanobukroti, belikhulu elinamashumi amabini anesibhozo, yaye babenomveleli, uZabhediyeli unyana wabakhulu.
15  AbaLevi: NguShemaya unyana kaHashubhi unyana ka-Azerikam unyana kaHashabhiya unyana kaBhuni,
16  noShabhetayi noYozabhadi, beentloko zabaLevi, bongamele umsebenzi wangaphandle wendlu yoTHIXO oyinyaniso;
17  noMataniya, unyana kaMika unyana kaZabhedi unyana ka-Asafu, umbhexeshi wezokudumisa, owayebonga emthandazweni, yaye uBhakebhukiya wayengowesibini kubazalwana bakhe, noAbheda unyana kaShamuwa unyana kaGalali unyana kaYedutun.
18  Bonke abaLevi ababekwisixeko esingcwele babengamakhulu amabini amashumi asibhozo anesine.
19  Abagcini-masango yayinguAkubhi, uTalemoni nabazalwana babo ababelinda emasangweni, ikhulu elinamashumi asixhenxe anesibini.
20  Amanye amaSirayeli, ababingeleli nabaLevi, babekuzo zonke ezinye izixeko zakwaYuda, ngamnye kwilifa lakhe.
21  Kwaye amaNethini ayehlala eOfeli; yaye uTsiha noGishpa babongamele amaNethini.
22  Umveleli wabaLevi eYerusalem yayingu-Uzi unyana kaBhani unyana kaHashabhiya unyana kaMataniya unyana kaMikha woonyana baka-Asafu, iimvumi, ngokuphathelele umsebenzi wendlu yoTHIXO oyinyaniso.
23  Kuba kwakukho umyalelo kakumkani ngenxa yabo, yaye kwakukho ilungiselelo elimisiweyo leemvumi ngokweemfuno zemini nganye.
24  Yaye uPetahiya unyana kaMeshezabheli woonyana bakaZera unyana kaYuda wayesecaleni likakumkani kuyo yonke imibandela yabantu.
25  Kwaye ngokubhekisele kwimizi eyayikumhlaba wabo, kwakukho abanye boonyana bakaYuda ababehlala eKiriyati-arbha nakwiidolophu eziphantsi kwayo naseDibhon nakwiidolophu eziphantsi kwayo naseYekabhetseli nemizi yayo,
26  naseYeshuwa naseMolada naseBhete-pelete
27  naseHatsare-shuwali naseBher-shebha nakwiidolophu eziphantsi kwayo
28  naseTsikelage naseMekona nakwiidolophu eziphantsi kwayo
29  nase-En-rimon naseTsora naseYarmuti,
30  eZanowa, eAdulam nemizi yazo, iLakishe nemihlaba yayo, iAzeka needolophu eziphantsi kwayo. Kwaye bemisa iinkampu ukususela eBher-shebha ukuya kufikelela kwintlambo yaseHinom.
31  Yaye oonyana bakaBhenjamin babethabathela eGebha, eMikimashe naseAya naseBheteli nakwiidolophu eziphantsi kwayo,
32  eAnatoti, eNobhi, eAnaniya,
33  eHatsore, eRama, eGitayim,
34  eHadidi, eTsebhoyim, eNebhalati,
35  eLodi naseOno, intlambo yeengcibi.
36  NakubaLevi uBhenjamin wayenezahlulo zakwaYuda.
8  Baza bonke abantu bahlanganisana njengamntu mnye kwindawo yembutho eyayiphambi kweSango Lamanzi. Baza bathi kuEzra umkhupheli makazise incwadi yomthetho kaMoses, awawuyalelayo uYehova kuSirayeli.
2  Ngako oko uEzra umbingeleli wawuzisa umthetho phambi kwebandla lamadoda nelabafazi nelabo banengqiqo ngokwaneleyo yokuphulaphula, ngosuku lokuqala lwenyanga yesixhenxe.
3  Waqhubeka ewufunda ngokuvakalayo phambi kwendawo yembutho ephambi kweSango Lamanzi, ukususela ekuthini qheke kwemini kwada kwasemini emaqanda, phambi kwamadoda nabafazi nabo banengqiqo; yaye iindlebe zabo bonke abantu zaziphulaphule incwadi yomthetho.
4  UEzra umkhupheli wayemi kwiqonga lomthi, ababelenzele eso sihlandlo; yaye ecaleni kwakhe kwakumi uMatitiya noShema noAnaya noUriya noHilekiya noMahaseya ngakwisandla sakhe sasekunene, kwisandla sakhe sasekhohlo uPedaya noMishayeli noMalekiya noHashum noHash-bhadana, uZekariya noMeshulam.
5  Kwaye uEzra wayivula incwadi phambi kwamehlo abo bonke abantu, kuba wayengentla kunabo bonke abantu; yaye ekuyivuleni kwakhe bonke abantu bema ngeenyawo.
6  Wandula ke uEzra wambonga uYehova uTHIXO oyinyaniso, Lowo umkhulu, baza bonke abantu baphendula bathi, “Amen! Amen!” bephakamise izandla zabo. Baza baqubuda kuYehova bebhekise ubuso babo emhlabeni.
7  Yaye uYeshuwa noBhani noSherebhiya, uYamin, uAkubhi, uShabhetayi, uHodiya, uMahaseya, uKelita, uAzariya, uYozabhadi, uHanan, uPelaya kwanabaLevi, babacacisela abantu umthetho, ngoxa abantu babemile.
8  Kwaye baqhubeka befunda ngokuvakalayo encwadini, emthethweni woTHIXO oyinyaniso, ucaciswa ngokucokisekileyo, kuchazwa intsingiselo yawo; yaye babekuqonda oko kwakufundwa.
9  UNehemiya, oko kukuthi iTirshata noEzra umbingeleli, umkhupheli, nabaLevi ababeyalela abantu bathi kubo bonke abantu: “Olu suku lungcwele kuYehova uThixo wenu. Ningazili okanye nilile.” Kuba bonke abantu babelila njengoko babesiva la mazwi omthetho.
10  Kwaye wahlabela mgama wathi kubo: “Hambani, nidle izinto ezinamanqatha nize nisele izinto ezimnandi, nithumele izabelo kwabo bebengalungiselelwanga nto; kuba olu suku lungcwele kwiNkosi yethu, ningabi buhlungu, kuba uvuyo lukaYehova ligwiba lenu.”
11  Yaye abaLevi babeyalela abantu bonke ukuba bathi cwaka, besithi: “Yithini cwaka! kuba olu suku lungcwele; yaye ningabi buhlungu.”
12  Ngoko bonke abantu bemka baya kudla basela, bathumela izabelo baza baba nemihlali kakhulu, kuba babewaqondile amazwi ababewazisiwe.
13  Ngosuku lwesibini iintloko zooyise babo bonke abantu, ababingeleli nabaLevi, zahlanganisana ndawonye kuEzra umkhupheli, ukuze zizuze ingqiqo kumazwi omthetho.
14  Ngoko zafumana kubhaliwe emthethweni ukuba uYehova wayeyalele ngoMoses ukuba oonyana bakaSirayeli bahlale eminqubeni ebudeni bomthendeleko ngenyanga yesixhenxe,
15  nokuba babefanele benze isibhengezo baze basidlulisele kuzo zonke izixeko zabo nakuyo yonke iYerusalem, besithi: “Hambani niye kummandla weentaba nize nizise amagqabi omnquma namagqabi emithi yeoli namagqabi ommirtile namagqabi esundu namagqabi emithi eshinyeneyo ngamasebe ukuze nenze iminquba, ngokuvisisana noko kubhaliweyo.”
16  Kwaye abantu baphuma baza bawazisa bazenzela iminquba, ngamnye phezu kophahla lwakhe nakwiintendelezo zabo nakwiintendelezo zendlu yoTHIXO oyinyaniso nakwindawo yembutho yeSango Lamanzi nakwindawo yembutho yeSango LakwaEfrayim.
17  Ngaloo ndlela lonke ibandla labo babebuye ekuthinjweni lenza iminquba laza lahlala eminqubeni; kuba oonyana bakaSirayeli babengenzi ngaloo ndlela ukususela kwimihla kaYoshuwa unyana kaNun de kube ngaloo mini, kangangokuba baba nemihlali kakhulu.
18  Yaye kwakufundwa ngokuvakalayo incwadi yomthetho yoTHIXO oyinyaniso usuku nosuku, ukususela ngosuku lokuqala de kube lusuku lokugqibela; kwaye baqhubeka besenza umthendeleko iintsuku ezisixhenxe, kwaza ngosuku lwesibhozo kwabakho indibano engcwele, ngokommiselo.
9  Ngosuku lweshumi elinesine lwale nyanga oonyana bakaSirayeli bahlanganisana ndawonye bazila ukutya benamarhonya nothuli.
2  Kwaye imbewu kaSirayeli yazahlula kubo bonke abasemzini, yaza yema yenza uvumo lwezono zayo neziphoso zooyise.
3  Bandula ke baphakama endaweni yabo baza bafunda ngokuvakalayo encwadini yomthetho kaYehova uThixo wabo ngenxalenye yesine yosuku; yaye ngenye inxalenye yesine babesenza uvumo kwaye bequbuda kuYehova uThixo wabo.
4  UYeshuwa noBhani, uKademiyeli, uShebhaniya, uBhuni, uSherebhiya, uBhani noKenani baphakama eqongeni labaLevi baza badanduluka ngelizwi elikhulu kuYehova uThixo wabo.
5  AbaLevi uYeshuwa noKademiyeli, uBhani, uHashabheneya, uSherebhiya, uHodiya, uShebhaniya noPetahiya bahlabela mgama bathi: “Sukumani, nimbonge uYehova uThixo wenu ukususela kwixesha elingenammiselo kuse kwixesha elingenammiselo. Yaye mabalibonge igama lakho elizukileyo, elikuphakameleyo konke ukubonga nokudumisa.
6  “Wena unguYehova wedwa; wena wenze amazulu, kwanezulu lamazulu, nawo wonke umkhosi wawo, umhlaba nako konke okuphezu kwawo, iilwandle nako konke okukuzo; yaye zonke uzigcine ziphila; kwaye umkhosi wamazulu uqubuda kuwe.
7  Wena unguYehova uTHIXO oyinyaniso, owakhetha uAbram waza wamkhupha eUre yamaKhaledi wamisela ukuba igama lakhe libe nguAbraham.
8  Kwaye wayifumana ithembekile intliziyo yakhe phambi kwakho; ngoko wenza isivumelwano somnqophiso naye ukuba womnika ilizwe lamaKanan, namaHiti, nama-Amori namaPerizi namaYebhusi namaGirgashi, ukuba ulinike imbewu yakhe; yaye wawaphumeza amazwi akho, ngenxa yokuba ulilungisa.
9  “Ngoko wayibona inkxwaleko yookhokho bethu eYiputa, wasiva nesikhalo sabo kuLwandle Olubomvu.
10  Waza wenza imiqondiso nemimangaliso nxamnye noFaro nabo bonke abakhonzi bakhe nabo bonke abantu belizwe lakhe, kuba wawusazi ukuba babebakhukhumalele; yaye wazenzela igama njenganamhla.
11  Wahlukanisa ulwandle phambi kwabo, kangangokuba bawela phakathi elwandle kumhlaba owomileyo; yaye abo babebasukela wabaphosa enzulwini njengelitye emanzini anamandla.
12  Kwaye emini wabakhokela ngomqulu welifu, nangomqulu womlilo ebusuku, ukuba ibakhanyisele indlela abafanele bahambe ngayo.
13  Wehla eNtabeni yeSinayi wathetha nabo usezulwini, wahlabela mgama wabanika izigwebo ezithe tye nemithetho yenyaniso, imimiselo elungileyo nemiyalelo.
14  Isabatha yakho engcwele wayazisa kubo, wabayalela ngoMoses umkhonzi wakho imiyalelo nemimiselo nomthetho.
15  Wabanika nesonka esivela ezulwini ngenxa yokulamba kwabo, namanzi avela engxondorheni ngenxa yokunxanwa kwabo, yaye wahlabela mgama wathi kubo mabangene balidle ilifa ilizwe owaphakamisa isandla sakho wafunga ukubanika lona.
16  “Kwaye bona ookhokho bethu, bakhukhumala bayenza lukhuni intamo yabo, yaye abazange bayiphulaphule imiyalelo yakho.
17  Ngoko bala ukuphulaphula, yaye abazange bazikhumbule izenzo zakho ezimangalisayo owazenzayo ngabo, kodwa bayenza lukhuni intamo yabo, bamisela intloko ukuba babuyele ebukhobokeni eYiputa. Kodwa unguThixo oxolelayo, onobabalo nonenceba, ozeka kade umsindo nonobubele bothando obuninzi, kwaye akuzange ubashiye.
18  Ewe, xa bazenzela umfanekiso otyhidiweyo wethole lenkomo baza bathi, ‘Lo nguThixo wenu owanikhupha eYiputa,’ yaye baqhubeka besenza izenzo ezikhulu zokungabi nantlonelo,
19  kodwa ngobuninzi benceba yakho akuzange ubashiye entlango. Umqulu welifu awuzange uyeke ukubakhokela endleleni emini, nomqulu womlilo awuzange uyeke ukubakhanyisela indlela ababefanele bahambe ngayo ebusuku.
20  Yaye wabanika umoya wakho olungileyo ukuze ubenze babe nengqiqo, nomlomo wabo akuwuvimbanga imana yakho, wabanika amanzi ngenxa yonxano lwabo.
21  Kwaye wabalungiselela ukutya entlango iminyaka engamashumi amane. Abazange baswele nto. Izambatho zabo azizange ziphele, neenyawo zabo azizange zidumbe.
22  “Wabanika ubukumkani nezizwana, nokubahlulela amacandelo ngamacandelo; kangangokuba balidla ilifa ilizwe lakwaSihon, nelizwe likakumkani waseHeshbhon, nelizwe likaOgi ukumkani waseBhashan.
23  Oonyana babo wabenza baba baninzi njengeenkwenkwezi zamazulu. Wandula ke wabazisa kwilizwe owalithembisa ookhokho babo ukuba bafanele balidle ilifa.
24  Ngoko oonyana babo beza balidla ilifa ilizwe, waboyisa phambi kwabo abemi belizwe, amaKanan, waza wabanikela esandleni sabo, kwanookumkani babo nezizwana zelo lizwe, ukuba benze abakuthandayo kuzo.
25  Kwaye bathimba izixeko ezinqatyisiweyo nomhlaba otyebileyo bazidla ilifa izindlu ezazizaliswe zizo zonke izinto ezilungileyo, amaqula embiweyo, izidiliya negcume lomnquma nemithi yokudla eyintabalala, yaye baqalisa ukudla nokwanela batyeba baziyolisa ngokulunga kwakho okukhulu.
26  “Noko ke, abazange bakuthobele baza bakuvukela baqhubeka bewunikela umva umthetho wakho, bababulala abaprofeti bakho, ababenikela ubungqina nxamnye nabo ukuze bababuyisele kuwe; yaye baqhubeka besenza izenzo zongakungabi nantlonelo okukhulu.
27  Ngenxa yoku wabanikela ezandleni zeentshaba zabo, ezaqhubeka zibabandezela; kodwa ngexesha lokubandezeleka kwabo babedanduluka kuwe, yaye wena wawubeva usemazulwini; ibe ngokwenceba yakho eninzi wawubanika abasindisi ababebasindisa esandleni seentshaba zabo.
28  “Kodwa kamsinya bakuba nokuphumla, babesenza okubi kwakhona phambi kwakho, yaye wawubayekela esandleni seentshaba zabo, ezazibanyathelela phantsi. Babesandula ke babuye bamemeze bacele uncedo kuwe, kwaye wena wawubeva usemazulwini uze ubahlangule ngobuninzi benceba yakho, amaxesha amaninzi.
29  Nangona wawunikela ubungqina nxamnye nabo ukuze ubabuyisele emthethweni wakho, bona babekhukhumala bangayiphulaphuli imiyalelo yakho; yaye babesona nxamnye nemimiselo yakho, leyo, ukuba umntu uza kuyenza, amele aphile ngayo. Kwaye baqhubeka bekwenzela iinkani, bazenza lukhuni iintamo zabo, yaye abazange baphulaphule.
30  Kodwa wabanyamezela iminyaka emininzi waza waqhubeka unikela ubungqina nxamnye nabo ngomoya wakho usebenzisa abaprofeti bakho, kwaye abazange bakubekele ndlebe. Ekugqibeleni wabanikela esandleni sezizwana zelo lizwe.
31  Yaye ngobuninzi benceba yakho akuzange ubatshabalalise okanye ubashiye; kuba unguThixo onobabalo nenceba.
32  “Ke kaloku, Thixo wethu, THIXO omkhulu, onamandla nowoyikekayo, owugcinayo umnqophiso nobubele bothando, mabungabi buncinane phambi kwakho bonke ubunzima obusifumeneyo thina, ookumkani bethu, iinkosana zethu nababingeleli bethu nabaprofeti bethu nookhokho bethu nabo bonke abantu bakho ukususela kwimihla yookumkani baseAsiriya kude kube ngulo mhla.
33  Kwaye wena ulilungisa ngokubhekisele kuko konke okusifikeleyo, kuba wena wenze ngokuthembeka, kodwa sithi abenze ngokungendawo.
34  Ke bona ookumkani bethu, iinkosana zethu, ababingeleli bethu nookhokho bethu, abawenzanga umthetho wakho, bengayinikelanga ngqalelo nemiyalelo yakho okanye izingqino zakho owanikela ubungqina ngazo nxamnye nabo.
35  Yaye bona—ebudeni bobukumkani babo nakwizinto zakho ezilungileyo ezininzi owabanika zona kwilizwe elibanzi nelityebileyo owalenza lafumaneka kubo, abazange bakukhonze kwaye abazange bajike kuqheliselo lwabo olubi.
36  Khangela! Namhlanje singamakhoboka; lona ke ilizwe owalinika ookhokho bethu ukuba badle isiqhamo salo nezinto zalo ezilungileyo, khangela! singamakhoboka kulo,
37  yaye imveliso yalo iphuphumela ookumkani obabekileyo phezu kwethu ngenxa yezono zethu, ibe balawula imizimba yethu nezilwanyana zethu zasekhaya, ngokokuthanda kwabo, kwaye sibandezelekile kakhulu.
38  “Ngoko ngenxa yoku konke senza isivumelwano selungiselelo ekunokukholoswa ngalo, ngombhalo nangokungqinelwa ngetywina elenziwa ziinkosana zethu, abaLevi bethu nababingeleli bethu.”
7  Kwathi kamsinya nje lwakuba lwakhiwe udonga kwakhona, kwaoko ndafaka iingcango. Kwandula ke kwamiselwa abagcini-masango neemvumi nabaLevi.
2  Yaye ndaqhubeka ndibeke njengabaphathi eYerusalem uHanani umntakwethu noHananiya inkosana yeNqaba, kuba wayeyindoda ekholosekileyo nemoyikayo uTHIXO oyinyaniso ngaphezu kwabanye abaninzi.
3  Ngoko ndathi kubo: “Angavulwa amasango aseYerusalem de ilanga lifudumale; yaye ngoxa beme bucala bafanele bazivale iingcango bazitshixe. Baze bamise abalindi baseYerusalem, ngamnye kwindawo yakhe yokulinda yaye ngamnye abe ngaphambi kwendlu yakhe.”
4  Ke kaloku isixeko sasibanzi yaye sisikhulu, ibe kwakukho abantu abambalwa ngaphakathi, kungekho zindlu zakhiweyo.
5  Kodwa uThixo wam wakufaka entliziyweni yam ukuba ndiqokelele ndawonye izidwangube namasekela-baphathi nabantu ukuba bazibhalise ngokomlibo wokuzalwa. Ngoko ndafumana incwadi yokubhaliswa ngokomlibo yabo babefike kuqala, ndaza ndafumana kubhalwe oku kuyo:
6  Aba ngoonyana bamaphondo abaphuma ekubanjweni kwabantu abathinjiweyo abo uNebhukadenetsare ukumkani waseBhabhiloni wayebathabathele ekuthinjweni nabo kamva babuyela eYerusalem nakwaYuda, ngamnye kwisixeko sakhe;
7  abo beza noZerubhabheli, uYeshuwa, uNehemiya, uAzariya, uRahamiya, uNahamani, uMordekayi, uBhileshan, uMispereti, uBhigevayi, uNehum uBhahana. Inani lamadoda abantu bakwaSirayeli yayileli:
8  Oonyana bakaParoshe, babengamawaka amabini anekhulu elinamashumi asixhenxe anesibini;
9  oonyana bakaShefatiya, babengamakhulu amathathu anamashumi asixhenxe anesibini;
10  oonyana baka-Arahi, babengamakhulu amathandathu anamashumi mahlanu anesibini;
11  oonyana bakaPahati-mowabhi, woonyana bakaYeshuwa noYowabhi, babengamawaka amabini anamakhulu asibhozo aneshumi elinesibhozo;
12  oonyana bakaElam, babeliwaka elinamakhulu amabini anamashumi mahlanu anesine;
13  oonyana bakaZatu, babengamakhulu asibhozo anamashumi mane anesihlanu;
14  oonyana bakaZakayi, babengamakhulu asixhenxe anamashumi mathandathu;
15  oonyana bakaBhinuwi, babengamakhulu amathandathu anamashumi mane anesibhozo;
16  oonyana bakaBhebhayi, babengamakhulu amathandathu anamashumi mabini anesibhozo;
17  oonyana baka-Azegadi, babengamawaka amabini anamakhulu amathathu anamashumi mabini anesibini;
18  oonyana baka-Adonikam, babengamakhulu amathandathu anamashumi mathandathu anesixhenxe;
19  oonyana bakaBhigevayi, babengamawaka amabini anamashumi mathandathu anesixhenxe;
20  oonyana baka-Adin, babengamakhulu amathandathu anamashumi mahlanu anesihlanu;
21  oonyana baka-Atere, kaHezekiya, babengamashumi asithoba anesibhozo;
22  oonyana bakaHashum, babengamakhulu amathathu anamashumi mabini anesibhozo;
23  oonyana bakaBhetsayi, babengamakhulu amathathu anamashumi mabini anesine;
24  oonyana bakaHarifi, babelikhulu elineshumi elinesibini;
25  oonyana bakaGibheyon, babengamashumi asithoba anesihlanu;
26  amadoda aseBhetelehem naseNetofa, ayelikhulu elinamashumi asibhozo anesibhozo;
27  amadoda aseAnatoti, ayelikhulu elinamashumi mabini anesibhozo;
28  amadoda aseBhete-azimaveti, ayengamashumi amane anesibini;
29  amadoda aseKiriyati-yarim, iKefira neBheheroti, ayengamakhulu asixhenxe anamashumi mane anesithathu;
30  amadoda aseRama naseGebha, ayengamakhulu amathandathu anamashumi mabini ananye;
31  amadoda aseMikimase, ayelikhulu elinamashumi mabini anesibini;
32  amadoda aseBheteli naseAyi, ayelikhulu elinamashumi mabini anesithathu;
33  amadoda enye iNebho, ayengamashumi amahlanu anesibini;
34  oonyana bomnye uElam, babeliwaka elinamakhulu amabini anamashumi mahlanu anesine;
35  oonyana bakaHarim, babengamakhulu amathathu anamashumi amabini;
36  oonyana baseYeriko, babengamakhulu amathathu anamashumi mane anesihlanu;
37  oonyana bakaLodi, uHadidi no-Ono, babengamakhulu asixhenxe anamashumi mabini ananye;
38  oonyana bakaSenaha, babengamawaka amathathu anamakhulu asithoba anamashumi amathathu.
39  Ababingeleli: Oonyana bakaYedaya wendlu kaYeshuwa, babengamakhulu asithoba anamashumi asixhenxe anesithathu;
40  oonyana bakaImere, babeliwaka elinamashumi mahlanu anesibini;
41  oonyana bakaPashure, babeliwaka elinamakhulu amabini anamashumi mane anesixhenxe;
42  oonyana bakaHarim, babeliwaka elineshumi elinesixhenxe.
43  AbaLevi: Oonyana bakaYeshuwa, kaKademiyeli, woonyana bakaHodeva, babengamashumi asixhenxe anesine.
44  Iimvumi, oonyana baka-Asafu, babelikhulu elinamashumi mane anesibhozo.
45  Abagcini-masango, oonyana bakaShalum, oonyana baka-Atere, oonyana bakaTalemoni, oonyana baka-Akubhi, oonyana bakaHatita, oonyana bakaShobhayi, babelikhulu elinamashumi mathathu anesibhozo.
46  AmaNethini: Oonyana bakaTsiha, oonyana bakaHasufa, oonyana bakaTabhahoti,
47  oonyana bakaKero, oonyana bakaSiya, oonyana bakaPadon,
48  oonyana bakaLebhana, oonyana bakaHagabha, oonyana bakaSalmayi,
49  oonyana bakaHanan, oonyana bakaGideli, oonyana bakaGahare,
50  oonyana bakaRehaya, oonyana bakaRetsin, oonyana bakaNekoda,
51  oonyana bakaGazam, oonyana bakaUza, oonyana bakaPaseha,
52  oonyana bakaBhesayi, oonyana bakaMehun, oonyana bakaNefushesim,
53  oonyana bakaBhakebhuki, oonyana bakaHakufa, oonyana bakaHarehure,
54  oonyana bakaBhatseliti, oonyana bakaMehida, oonyana bakaHarsha,
55  oonyana bakaBharkos, oonyana bakaSisera, oonyana bakaTema,
56  oonyana bakaNetsiya, oonyana bakaHatifa.
57  Oonyana babakhonzi bakaSolomon: Oonyana bakaSotayi, oonyana bakaSofereti, oonyana bakaPerida,
58  oonyana bakaYahala, oonyana bakaDarkon, oonyana bakaGideli,
59  oonyana bakaShefatiya, oonyana bakaHatili, oonyana bakaPokereti-hatsebhayim, oonyana baka-Amon.
60  Onke amaNethini noonyana babakhonzi bakaSolomon babengamakhulu amathathu anamashumi asithoba anesibini.
61  Yaye aba ngabo benyuka bevela eTele-mela, eTele-haresha, eKherubhi, eAdon naseImere, kwaye abazange bakwazi ukuzixela izindlu zooyise nemvelaphi yabo, enoba babengabakwaSirayeli na:
62  oonyana bakaDelaya, oonyana bakaTobhiya, oonyana bakaNekoda, babengamakhulu amathandathu anamashumi mane anesibini.
63  Yaye naba abababingeleli: oonyana bakaHabhaya, oonyana bakaHakotse, oonyana bakaBharzilayi, owathabatha umfazi kwiintombi zikaBharzilayi umGiliyadi waza wabizwa ngegama lazo.
64  Aba ngabo abayifunayo ingxelo, yomlibo wabo wokuzalwa ukuze bawungqine esidlangalaleni, yaye abazange bayifumane, ngoko bathintelwa kububingeleli njengabangcolileyo.
65  Ngenxa yoko iTirshata yathi kubo mabangazidli ezona zinto zingcwele de umbingeleli oneUrim neTumim eme.
66  Ibandla liphela njengeqela elinye lalingamashumi amane anesibini amawaka anamakhulu mathathu anamashumi amathandathu,
67  ngaphandle kwamakhoboka abo namakhobokazana abo, aba bengamawaka asixhenxe anamakhulu mathathu anesixhenxe; kwaye babeneemvumi neemvumikazi ezingamakhulu amabini anamashumi mane anesihlanu. [
68  Amahashe abo ayengamakhulu asixhenxe anamashumi mathathu anesithandathu, iimeyile zabo zazingamakhulu amabini anamashumi mane anesihlanu.]
69  Iinkamela zazingamakhulu amane anamashumi mathathu anesihlanu. Amaesile ayengamawaka amathandathu anamakhulu asixhenxe anamashumi amabini.
70  Kwaye kwakukho inxalenye yeentloko zezindlu zooyise eyanikelayo emsebenzini. ITirshata yanikela kubuncwane igolide eliwaka leedrarhma, izitya ezingamashumi amahlanu, imiwunduzo yababingeleli engamakhulu amahlanu anamashumi mathathu.
71  Yaye kwakukho abathile kwiintloko zezindlu zooyise abanikelayo kubuncwane bomsebenzi igolide engamashumi amabini amawaka eedrarhma nesilivere engamawaka amabini anamakhulu amabini eemina.
72  Yaye oko kwanikelwa ngabanye abantu yayiyigolide engamashumi amabini amawaka eedrarhma nesilivere engamawaka amabini eemina nemiwunduzo yababingeleli engamashumi amathandathu anesixhenxe.
73  Kwaye ababingeleli nabaLevi nabagcini-masango neemvumi nabantu abathile namaNethini naye wonke uSirayeli bahlala kwizixeko zabo. Ekufikeni kwenyanga yesixhenxe, oonyana bakaSirayeli babesele bekwizixeko zabo.
6  Ke kaloku kwathi, kamsinya nje akuxelelwa uSanebhalati noTobhiya noGeshem umArabhiya nezinye iintshaba zethu ukuba ndibuye ndalwakha udonga nokuba akusalanga thuba (nangona kude kube ngelo xesha iingcango ndandingekazifaki emasangweni),
2  ngoko nangoko uSanebhalati noGeshem bathumela kum, besithi: “Yiza, senze idinga lokuhlangana ndawonye kwiidolophana zethafa elisentlanjeni yaseOno.” Kodwa babeceba ukundenzakalisa.
3  Ngoko ndathumela abathunywa kubo, ndisithi: “Mkhulu lo msebenzi ndiwenzayo, yaye andinako ukuhlala. Kutheni ndifanele ndiyeke umsebenzi ukuze ndihle ndize kuni?”
4  Noko ke, bandithumelela ilizwi elifanayo izihlandlo ezine, yaye ndaqhubeka ndibaphendula ngelizwi elifanayo.
5  Ekugqibeleni uSanebhalati wathumela umlindi wakhe kum ngelizwi elifanayo isihlandlo sesihlanu, ephethe incwadi evulekileyo ngesandla sakhe.
6  Kuyo kwakubhalwe kwathiwa: “Kuvakele ezintlangeni, noGeshem utsho, ukuba wena namaYuda niceba ukuvukela. Yiyo loo nto nisakha udonga; yaye wena ungukumkani wabo, ngokwala mazwi.
7  Yaye kukho kwanabaprofeti obamiseleyo ukuba bamemeze ngawe kuyo yonke iYerusalem, besithi, ‘Kukho ukumkani kwaYuda!’ Ke kaloku izinto ezifana nezi ziya kuxelelwa ukumkani. Ngoko yiza, sibhunge kunye.”
8  Noko ke, ndamthumelela, ndisithi: “Izinto ezinjengezi uzithethayo azenzekanga, kodwa ziyilwa nguwe entliziyweni yakho.”
9  Kuba bonke babezama ukusoyikisa, besithi: “Izandla zabo ziya kuwa emsebenzini ukuze ungenziwa.” Kodwa ngoku yomeleza izandla zam.
10  Mna ndangena endlwini kaShemaya unyana kaDelaya unyana kaMehetabheli ngoxa wayevalelwe. Kwaye wathi: “Masenze idinga lokuhlangana endlwini yoTHIXO oyinyaniso, ngaphakathi etempileni; size sizivale iingcango zetempile; kuba bangenela ukuza kukubulala, kwanasebusuku bangenela ukuza kukubulala.”
11  Kodwa ndathi: “Ngaba umntu onjengam ufanele abaleke? Yaye ngubani na onjengam onokungena etempileni aze aphile? Andiyi kungena!”
12  Ngoko ndahlola, yaye yabona wayengathunywanga nguThixo, kodwa wayethethe esi siprofeto nxamnye nam njengoko wayeqeshwe nguTobhiya noSanebhalati.
13  Wayeqeshwe ngenxa yesi sizathu ukuze ndoyike ndenze ngaloo ndlela, ndize ngokuqinisekileyo ndone, ndibe negama elibi kubo, ukuze bandingcikive.
14  Bakhumbule, Thixo wam, ooTobhiya noSanebhalati, ngokuvumelana nezi zenzo zakhe ngamnye, kwanoNowadiya umprofetikazi nabanye abaprofeti ababezama ukundoyikisa ngokuqhubekayo.
15  Ekugqibeleni lwagqitywa udonga ngosuku lweshumi elinesihlanu lukaEluli, ngeentsuku ezingamashumi amahlanu anesibini.
16  Kwathi kamsinya nje zakukuva iintshaba zethu oko neentlanga zonke ezazisijikelezile zakubona oko, kwaoko zoyika kakhulu, zazi ukuba kuvele kuThixo wethu ukwenziwa kwalo msebenzi.
17  Ngaloo mihla kwanezidwangube zakwaYuda zazandisa iincwadi zazo ezazisiya kuTobhiya nezikaTobhiya ezazisiza kubo.
18  Kuba babebaninzi kwaYuda ababemfungele, kuba wayengumkhwenyana kaShekaniya unyana ka-Arahi; noYehohanan unyana wakhe wayethabathe intombi kaMeshulam unyana kaBherekiya.
19  Babeqhubeka bethetha izinto ezilungileyo ngaye phambi kwam. Nawam amazwi babeqhubeka bewasa kuye. Kukho iincwadi ezazithunyelwa nguTobhiya ukundoyikisa.
13  Ngaloo mini kwakufundelwa abantu incwadi kaMoses; ezindlebeni zabantu yaye kwafunyanwa kuyo kubhalwe ukuba umAmoni nomMowabhi babengafanele beze ebandleni loTHIXO oyinyaniso ukusa kwixesha elingenammiselo,
2  ngenxa yokuba bengazange bahlangabezane noonyana bakaSirayeli ngesonka namanzi, kodwa baqesha uBhileham nxamnye nabo ukuba abaqalekise. Noko ke, uThixo wethu wasitshintsha isiqalekiso saba yintsikelelo.
3  Ngoko kwathi, kamsinya nje bakuba bewuvile umthetho, baqalisa ukwahlula lonke iqela elingumxube kuSirayeli.
4  Ke kaloku ngaphambi koku, uEliyashibhi umbingeleli owayephethe iholo yokudlela yendlu kaThixo wethu wayesisalamane sikaTobhiya;
5  yaye wamenzela iholo yokudlela enkulu, apho babefudula bebeka khona rhoqo umnikelo wokudla okuziinkozo, intlaka yokuqhumisa, nempahla nesishumi sokudla okuziinkozo, iwayini entsha neoli, ababenelungelo kuzo abaLevi neemvumi nabagcini-masango, nomnikelo wababingeleli.
6  Ngalo lonke eli xesha ndandingekho eYerusalem, kuba ngonyaka wamashumi amathathu anesibini ka-Artashashta ukumkani waseBhabhiloni ndeza kukumkani, yaye kamva ndacela kukumkani ukuba ndikhe ndithi tshalala.
7  Ngoko ndaya eYerusalem ndaza ndaphawula ububi obabenziwe nguEliyashibhi ngokwenzela uTobhiya iholo yokudlela kwintendelezo yendlu yoTHIXO oyinyaniso.
8  Yaye oku kwabonakala kukubi kakhulu kum. Ngoko yonke impahla yendlu kaTobhiya ndayilahlela ngaphandle kweholo yokudlela.
9  Emva koko ndatsho ilizwi yaye bazihlambulula iiholo zokudlela; ndaza ndabuyisela impahla yendlu yoTHIXO oyinyaniso, inomnikelo wokudla okuziinkozo nentlaka yokuqhumisa.
10  Ndafumanisa ukuba abaLevi babengazinikwanga izahlulo zabo, kangangokuba abaLevi neemvumi ezazisenza umsebenzi babaleka, ngamnye waya kumhlaba wakhe.
11  Yaye ndawahlaba amadlala amasekela-baphathi ndaza ndathi: “Kutheni na ingakhathalelwanga nje indlu yoTHIXO oyinyaniso?” Ngenxa yoko ndabaqokelela ndawonye ndaza ndabamisa kwindawo yabo yokuma.
12  Wonke uYuda wazisa isishumi sokudla okuziinkozo nesewayini entsha neseoli koovimba.
13  Ndaza ndabeka uShelemiya umbingeleli noTsadoki umkhupheli noPedaya wakubaLevi ukuba baphathe oovimba; ababephantsi kolawulo lwabo yayinguHanan unyana kaZakure unyana kaMataniya, kuba babegqalwa njengabathembekileyo; yaye kwakuphezu kwabo ukwabela abantakwabo.
14  Ndikhumbule, Thixo wam, ngokuphathelele oku, ungazisusi izenzo zam zobubele endizenzileyo kwindlu kaThixo wam nokulindwa kwayo.
15  Ngaloo mihla ndabona kwaYuda abantu bexovula izixovulelo zewayini ngesabatha yaye besizisa amazala, bewakhwelisa kumaesile, newayini, neediliya namakhiwane nalo lonke uhlobo lomthwalo, beyizisa eYerusalem ngomhla wesabatha; ndaza ndanikela ubungqina ngabo ngemini yokuthengisa kwabo izixhaso.
16  NamaTire ayehlala esixekweni, esizisa iintlanzi nalo lonke uhlobo lwezorhwebo yaye ethengisa ngesabatha koonyana bakaYuda naseYerusalem.
17  Ngoko ndazihlaba amadlala izidwangube zakwaYuda ndaza ndathi kuzo: “Yintoni na le imbi niyenzayo, nihlambela imini yesabatha?
18  Asiyondlela abenza ngayo ookhokho benu, kangangokude uThixo wethu asizisele intlekele, kwanakwesi sixeko? Kanti nongeza ukuvutha komsindo nxamnye noSirayeli ngokuhlambela isabatha.”
19  Kwathi kamsinya nje akuba amasango aseYerusalem enatyelwe ngamathunzi ngaphambi kwesabatha, ndatsho ilizwi kwaye iingcango zavalwa. Ndahlabela mgama ndathi baze bangazivuli de kube semva kwesabatha; yaye ndabeka abanye babalindi bam emasangweni ukuze kungangeniswa mthwalo ngemini yesabatha.
20  Ngenxa yoko abarhwebi nabathengisi balo lonke uhlobo lwezorhwebo bachitha ubusuku ngaphandle kweYerusalem kwakanye nakabini.
21  Ndaza ndanikela ubungqina nxamnye nabo ndathi kubo: “Kutheni nichitha ubusuku ngaphambi kodonga? Ukuba niyakwenza kwakhona, ndiya kunisa isandla.” Ukususela ngelo xesha ukusa phambili abazange beze ngesabatha.
22  Ndahlabela mgama ndathi kubaLevi bafanele bazisulungekise rhoqo baze bangene, balinde amasango ukuze kungcwaliswe imini yesabatha. Oku, nako, kukhumbule ngenxa yam, Thixo wam, kwaye yiba nosizi ngam ngokobubele bakho bothando obuninzi.
23  Ngaloo mihla ndabona amaYuda awayethabathe abafazi bama-Ashdode, ama-Amoni namaMowabhi.
24  Ke bona oonyana bawo, isiqingatha sabo sasithetha isiAshdode, yaye kwakungekho namnye kubo owayekwazi ukuthetha isiYuda, koko babethetha ngolwimi lwezizwana ezahlukahlukeneyo.
25  Kwaye ndabahlaba amadlala ndaza ndabaqalekisa amanye amadoda abo ndawabetha ndaxhwitha iinwele zawo kwaye ndabafungisa ngoThixo ndisithi: “Anifanele nibanike iintombi zenu oonyana babo, yaye anifanele nibathabathele oonyana benu okanye nina nayiphi na kwiintombi zabo.
26  Kwakungekho ngenxa yaba na awathi uSolomon ukumkani wakwaSirayeli wona? Yaye phakathi kweentlanga ezininzi kwakungekho kumkani unjengaye; kwaye wayethandwa nguThixo wakhe, kangangokuba uThixo wamenza ukumkani wakhe wonke uSirayeli. Kwanaye  abafazi basemzini bamonisa.
27  Kwaye le asinto ingazange iviwe na ukwenza bonke obu bubi bukhulu kangaka ngokungathembeki kuThixo wethu ngokuthabatha abafazi basemzini?”
28  Kwaye omnye woonyana bakaYoyada unyana kaEliyashibhi umbingeleli omkhulu wayengumkhwenyana kaSanebhalati umHoron. Ngoko ndamgxotha.
29  Bakhumbule, Thixo wam, ngenxa yokwenziwa inqambi kobubingeleli nomnqophiso wobubingeleli nowabaLevi.
30  Ndabasulungekisa kuyo yonk’ into yasemzini ndaza ndabela ababingeleli nabaLevi izabelo, ngamnye kumsebenzi wakhe,
31  nowesixa seenkuni ngamaxesha amiselweyo nowentlahlela. Ndikhumbule, Thixo wam, ngokulungileyo.
5  Noko ke, kwabakho isikhalo esikhulu sabantu nabafazi babo nxamnye nabazalwana babo abangamaYuda.
2  Yaye kwakukho abo babesithi: “Sinikela ngoonyana bethu neentombi zethu njengesibambiso ukuze sifumane ukudla okuziinkozo sidle size sihlale siphila.”
3  Yaye kwakukho abo babesithi: “Sinikela ngamasimi ethu nezidiliya zethu nezindlu zethu ukuze sifumane ukudla okuziinkozo ngexesha lokunqongophala kokutya.”
4  Yaye kwakukho abo babesithi: “Siboleke imali yonikelo lukakumkani ngenxa yamasimi ethu nezidiliya zethu.
5  Kwaye ngoku inyama yethu iyafana nenyama yabazalwana bethu; oonyana bethu bayafana noonyana babo, kodwa yabona oonyana bethu neentombi zethu sibenza amakhoboka, kwaye sezikhona iintombi zethu esele zingawo; yaye akukho mandla ezandleni zethu ngoxa amasimi ethu nezidiliya zethu izezabanye.”
6  Ke kaloku ndaba nomsindo kakhulu kamsinya nje ndakuba ndisivile isikhalo sabo nala mazwi.
7  Ndakunikela ingqalelo oku ngentliziyo yam, yaye ndazihlaba amadlala izidwangube namasekela-baphathi, ndaza ndahlabela mgama ndathi kuzo: “Nibiza inzuzo enkulu, ngamnye kumzalwana wakhe.” Ngaphezu koko, ndalungiselela indibano enkulu ngenxa yabo.
8  Ndaza ndathi kubo: “Thina ngokwethu siye sabathenga kwakhona abazalwana bethu abangamaYuda ababethengiswe ezintlangeni, kangangoko kusemandleni ethu; yaye kwangaxeshanye niya kubathengisa na abazalwana benu, yaye bamele bathengiswe kuthi na?” Abazange bathethe, bengazange bafumane lizwi.
9  Kwaye ndahlabela mgama ndathi: “Le nto niyenzayo ayilunganga. Anifanelanga kuhamba ngokoyika uThixo wethu na ngenxa yongcikivo lweentlanga, eziziintshaba zethu?
10  Yaye mna, abazalwana bam nabalindi bam sibolekisa ngemali nokudla okuziinkozo phakathi kwabo. Masincede, sikuyeke oku kubolekisa ngenzala.
11  Ncedani, nibabuyisele ngalo mhla amasimi abo, izidiliya zabo, igcume labo lomnquma nezindlu zabo, nesahlulo sekhulu semali nesokudla okuziinkozo, iwayini entsha neoli ebeniyibiza kubo njengenzala.”
12  Bona bathi: “Siza kuzibuyisela, yaye kubo asiyi kubiza nto. Siza kwenza kanye njengokutsho kwakho.” Ngoko ndabiza ababingeleli ndaza ndabafungisa ukwenza ngokuvumelana neli lizwi.
13  Ndasivuthulula isifuba sam ndathi: “Wanga uTHIXO oyinyaniso angamvuthulula ngolu hlobo endlwini yakhe wonke umntu ongaliphumeziyo eli lizwi; yaye kwanga angavuthululwa ngolu hlobo angabi nanto.” Lonke ibandla lathi: “Amen!” Yaye baqalisa ukumdumisa uYehova. Nabantu benza ngokuvisisana neli lizwi.
14  Enye into: Ukususela ngemini awandimisela ngayo ukuba ndibe yirhuluneli yabo kwilizwe lakwaYuda, ukususela kunyaka wamashumi amabini ukusa kunyaka wamashumi amathathu anesibini ka-Artashashta ukumkani, iminyaka elishumi elinesibini, mna nabazalwana bam asizange sisidle isonka serhuluneli.
15  Ke zona ezinye iirhuluneli ezazingaphambi kwam, zazibenzela ubunzima abantu, yaye zaziqhubeka zithabatha kubo amashumi amane eeshekele zesilivere ukwenzela isonka newayini. Abalindi babo babebalawula abantu. Ke mna, andizange ndenze ngaloo ndlela ngenxa yokoyika uThixo.
16  Ngaphezu koko, ndafak’ isandla kumsebenzi wolu donga, kwaye asizange sizuze ntsimi; yaye bonke abalindi bam babeqokelelene ndawonye emsebenzini.
17  Yaye amaYuda namasekela-baphathi, amadoda alikhulu elinamashumi amahlanu, nabo babengena kuthi bevela ezintlangeni ezisijikelezileyo babesetafileni yam.
18  Ke yona into eyayilungiswa mihla le, yinkunzi yenkomo enye, izimvu ezikhethiweyo ezintandathu neentaka zazilungiselelwa mna, kulungiswe lonke uhlobo lwewayini eninzi kube kanye ngeentsuku ezilishumi. Kunye noku andizange ndisifune isonka serhuluneli, ngenxa yokuba inkonzo yesi sizwana yayinzima.
19  Kukhumbule, Thixo wam, konke ukulunga endikwenzileyo ngenxa yesi sizwana.
1  Amazwi kaNehemiya unyana kaHakaliya: Ke kaloku ngenyanga enguKislevu, ngonyaka wamashumi amabini, ndandikwinqaba iShushan.
2  Kwaza kwafika uHanani, omnye wabazalwana bam, yena namanye amadoda akwaYuda, yaye ndababuza ngamaYuda, lawo ayesindile, awayesele ekuthinjweni, nangeYerusalem.
3  Ngako oko bathi kum: “Lawo ayesindile, awayesele ekuthinjweni, kwiphondo, akwishwangusha elikhulu nakungcikivo; yaye udonga lwaseYerusalem ludiliziwe, namasango ayo atshiswe ngomlilo.”
4  Kwathi kamsinya nje ndakuba ndiwevile la mazwi, ndahlala phantsi ndaza ndaqalisa ukulila nokuzila kangangeentsuku, ndazila ukutya ndaza ndathandaza ngokuqhubekayo phambi koTHIXO wamazulu.
5  Kwaye ndahlabela mgama ndathi: “Awu, Yehova THIXO wamazulu, THIXO omkhulu nowoyikekayo, ogcina umnqophiso nobubele bothando kwabo bamthandayo nabagcina imiyalelo yakhe,
6  nceda, indlebe yakho mayiphulaphule namehlo akho makavuleke, ukuba uphulaphule umthandazo womkhonzi wakho, endiwuthandazayo phambi kwakho namhlanje, imini nobusuku, ngokuphathelele oonyana bakaSirayeli abakhonzi bakho, ndisenza novumo ngokuphathelele izono zoonyana bakaSirayeli esikone ngazo. Sonile, mna nendlu kabawo.
7  Sonakalisile ngokuqinisekileyo nxamnye nawe kwaye asiyigcinanga imiyalelo nemimiselo nezigwebo owazinikela njengomyalelo kuMoses umkhonzi wakho.
8  “Nceda, khumbula ilizwi owayalela ngalo uMoses umkhonzi wakho, usithi, ‘Ukuba nithe nenza ngokungathembeki, mna ndiya kunichithachitha phakathi kwezizwana.
9  Nakuba nibuyele kum naza nagcina imiyalelo yam nayenza, nangona abantu benu abasasazekileyo beya kuba besesiphelweni samazulu, ndiya kubaqokelela apho ndize ngokuqinisekileyo ndibazise kwindawo endiyikhethileyo ukuze ndilihlalise kuyo igama lam.’
10  Yaye bangabakhonzi bakho nabantu bakho, owabakhulula ngamandla akho amakhulu nangesandla sakho esomeleleyo.
11  Awu, Yehova, nceda, indlebe yakho mayiwuphulaphule umthandazo womkhonzi wakho nomthandazo wabakhonzi bakho abayoliswayo kukoyika igama lakho; kwaye, nceda, mnike impumelelo umkhonzi wakho namhlanje uze umenze asizeleke phambi kwale ndoda.” Ke kaloku ndandingumngcamli kakumkani.
2  Ngenyanga enguNisan, ngonyaka wamashumi amabini ka-Artashashta ukumkani, kwakukho iwayini phambi kwakhe, kwaye mna njengesiqhelo ndathabatha iwayini ndayinika ukumkani. Kodwa ndandingazange ndikhe ndidakumbe phambi kwakhe.
2  Ngoko ukumkani wathi kum: “Kutheni na udakumbile nje kodwa ungaguli? Oku kukudakumba kwentliziyo.” Ndoyika kakhulu.
3  Ndandula ndathi kukumkani: “Phila ngonaphakade kumkani! Ndiya kuthini na ukungadakumbi ekubeni isixeko, indlu yendawo yokungcwaba ookhokho bam, iphanzisiwe, namasango aso edliwe agqitywa ngumlilo?”
4  Ukumkani wathi kum: “Yintoni na ke oyifunayo?” Kwaoko ndathandaza kuTHIXO wamazulu.
5  Emva koko ndathi kukumkani: “Ukuba kubonakala kulungile kukumkani, yaye ukuba umkhonzi wakho ubonakala elungile phambi kwakho, ukuba undithume kwaYuda, kwisixeko sendawo yokungcwaba ookhokho bam, ukuba ndiye kusakha kwakhona.”
6  Waza ukumkani wathi kum, njengoko iqabane lakhe elingukumkanikazi lalihleli ecaleni kwakhe: “Kuya kude kube nini na ukolu hambo lwakho kwaye uya kubuya nini na?” Ngoko kwabonakala kulungile kukumkani ukuba andithumele, ndakuba ndimnikile ixesha elimisiweyo.
7  Kwaye ndahlabela mgama ndathi kukumkani: “Ukuba kubonakala kulungile kukumkani, iirhuluneli ezingaphaya koMlambo mazinikwe iincwadi, ukuze zindivumele ndidlule de ndiye kufika kwaYuda;
8  nencwadi eya kuAsafu umgcini wepaki kakumkani, ukuze andinike imithi yokwakha isango leNqaba yasendlwini ngamaplanga, nodonga lwesixeko nendlu endiza kungena kuyo.” Ngoko ukumkani wandinika zona, ngokwesandla esilungileyo sikaThixo wam esiphezu kwam.
9  Ekugqibeleni ndafika kwiirhuluneli ngaphaya koMlambo ndaza ndazinika iincwadi zikakumkani. Ngaphezu koko, ukumkani wathumela iintloko zomkhosi wamajoni nabakhweli-mahashe kunye nam.
10  Xa uSanebhalati umHoron noTobhiya isicaka, esingumAmoni, bakuvayo oko, kubo kwabonakala kukubi kakhulu ukuba indoda ize kufunela oonyana bakaSirayeli okuthile okulungileyo.
11  Ekugqibeleni ndafika eYerusalem, ndahlala apho iintsuku ezintathu.
12  Ndaza ndavuka ebusuku, ndikunye namadoda ambalwa, kwaye andizange ndixelele mntu oko uThixo wam wayekufake entliziyweni yam ukuba ndikwenzele iYerusalem, yaye kwakungekho silwanyana sasekhaya sasikunye nam ngaphandle kwesilwanyana sasekhaya endandikhwele kuso.
13  Ndaphuma ngeSango Lentlambo ebusuku phambi koMthombo weNyoka Enkulu nokuya kwIsango leeMfumba Zothuthu, kwaye ndazihlolisisa iindonga zeYerusalem, indlela ezazidilizwe ngayo nendlela amasango ayo ayedliwe ngayo ngumlilo.
14  Ndadlulela kwiSango Lomthombo nakwiChibi likaKumkani, yaye kwakungekho ndawo yokuba isilwanyana sasekhaya endandikhwele kuso sidlule.
15  Kodwa ndaqhubeka ndinyuka ngentlambo ebusuku, ndihlolisisa udonga; emva koko ndabuya ndaza ndangena ngeSango Lentlambo ndabuya.
16  Amasekela-baphathi ayengandazi apho ndandiye khona noko ndandikwenza; ndandingekawaxeleli nto amaYuda nababingeleli nezidwangube namasekela-baphathi nabanye abasebenzi.
17  Ekugqibeleni ndathi kubo: “Niyalibona ishwangusha esikulo, indlela iYerusalem ephanziswe ngayo namasango ayo atshiswe ngomlilo. Yizani sibuye silwakhe udonga lwaseYerusalem, ukuze singabi saba lungcikivo.”
18  Kwaye ndahlabela mgama ndibaxelela ngesandla sikaThixo wam, indlela ebesilunge ngayo kum, kwanamazwi kakumkani awathethileyo kum. Baza bona bathi: “Masisukume, sakhe.” Ngoko izandla zabo bazomelezela umsebenzi olungileyo.
19  Ke kaloku xa uSanebhalati umHoron noTobhiya umkhonzi, ongumAmoni, noGeshem umArabhiya bakuvayo oko, baqalisa ukusigculela yaye besijonga ngendelelo besithi: “Yintoni na le niyenzayo? Nivukela ukumkani na?”
20  Noko ke, ndabaphendula ndaza ndathi kubo: “UTHIXO wamazulu nguye oya kusinika impumelelo, kwaye thina, bakhonzi bakhe, siya kusukuma, sakhe; kodwa nina aninasabelo, nabango lisesikweni, nasikhumbuzo eYerusalem.”
3  UEliyashibhi umbingeleli omkhulu nabazalwana bakhe, ababingeleli, basukuma baza bakha iSango Lezimvu. Balingcwalisa ngokwabo baza bafaka iingcango zalo; kwaye balingcwalisa ukuya kufikelela kwiNqaba yeMeya, nokuya kufikelela kwiNqaba kaHananeli.
2  Kwaye ecaleni kwabo kwakusakha amadoda aseYeriko. Yaye ecaleni kwabo kusakha uZakure unyana kaImri.
3  ISango Leentlanzi lakhiwa ngoonyana bakaHasenaha; balenza ngokwabo ngamaplanga baza bafaka iingcango zalo, izitshixo zalo nemivalo yalo.
4  Ecaleni kwabo uMeremoti unyana kaUriya unyana kaHakotse wayesenza umsebenzi wokulungisa, yaye ecaleni kwabo uMeshulam unyana kaBherekiya unyana kaMeshezabheli wayesenza umsebenzi wokulungisa; ecaleni kwabo uTsadoki unyana kaBhana wayesenza umsebenzi wokulungisa.
5  Yaye ecaleni kwabo amaTekowa ayesenza umsebenzi wokulungisa; kodwa iingangamsha zawo azizange zifake sandla kwinkonzo yeenkosi zazo.
6  Yaye iSango lesiXeko Esidala lalungiswa nguYoyada unyana kaPaseha noMeshulam unyana kaBhesodeya; balenza ngokwabo ngamaplanga baza bafaka iingcango zalo nezitshixo zalo nemivalo yalo.
7  Yaye ecaleni kwabo uMelatiya umGibheyon noYadon umMeronoti, babesenza umsebenzi wokulungisa, amadoda aseGibheyon naseMizpa, eyayiphantsi kwetrone yerhuluneli eyayingaphaya koMlambo.
8  Ecaleni kwakhe u-Uziyeli unyana kaHarehaya, umkhandi wegolide, wayesenza umsebenzi wokulungisa; yaye ecaleni kwakhe uHananiya ilungu labenzi bezithambiso wayesenza umsebenzi wokulungisa; ibe bayilungisa iYerusalem ukuya kufikelela kuDonga Olubanzi.
9  Kwaye ecaleni kwabo uRefaya unyana kaHure, inkosana yesiqingatha sesithili saseYerusalem, wayesenza umsebenzi wokulungisa.
10  Ecaleni kwabo uYedaya unyana kaHarumafi wayesenza umsebenzi wokulungisa ngaphambi kwendlu yakhe; yaye ecaleni kwakhe uHatushe unyana kaHashabheneya wayesenza umsebenzi wokulungisa.
11  Elinye icandelo elilinganisiweyo lalilungiswa nguMalekiya unyana kaHarim noHashubhi unyana kaPahati-mowabhi, kwaneNqaba yeZiko Lokosa.
12  Yaye ecaleni kwakhe uShalum unyana kaHaloheshe, inkosana yesiqingatha sesithili saseYerusalem, wayesenza umsebenzi wokulungisa, yena neentombi zakhe.
13  ISango Lentlambo lalilungiswa nguHanuni nabemi baseZanowa; balakha ngokwabo baza bafaka iingcango zalo, nezitshixo zalo nemivalo yalo, kwaneekubhite eziliwaka eludongeni ukuya kufikelela kwiSango leeMfumba Zothuthu.
14  Kwaye iSango leeMfumba Zothuthu lalungiswa nguMalekiya unyana kaRekabhi, inkosana yesithili saseBhete-hakerem; walakha ngokwakhe waza wafaka iingcango zalo, izitshixo zalo nemivalo yalo.
15  Kwaye iSango Lomthombo lalungiswa nguShalun unyana kaKolihoze, inkosana yesithili saseMizpa; walakha ngokwakhe wabeka uphahla waza wafaka neengcango zalo, izitshixo zalo nemivalo yalo, kwanodonga lweChibi loMjelo oya eMyezweni kaKumkani nokuya kufikelela kwiZinyuko ezisuka kwisiXeko sikaDavide.
16  Emva kwakhe uNehemiya unyana ka-Azebhuki, inkosana yesiqingatha sesithili saseBhete-tsure, wayesenza umsebenzi wokulungisa ukuya kufikelela ngaphambi kweNdawo Yokungcwaba kaDavide nokuya kufikelela kwichibi elalenziwe nokuya kufikelela kwiNdlu Yabo banaMandla.
17  Emva kwakhe abaLevi babesenza umsebenzi wokulungisa, uRehum unyana kaBhani; ecaleni kwakhe uHashabhiya, inkosana yesiqingatha sesithili saseKeyila, wayesenza umsebenzi wokulungisa isithili sakhe.
18  Emva kwakhe abazalwana babo babesenza umsebenzi wokulungisa, uBhavayi unyana kaHenadadi, inkosana yesiqingatha sesithili saseKeyila.
19  UEtsere unyana kaYeshuwa, inkosana yaseMizpa, ecaleni kwakhe walungisa elinye icandelo elilinganisiweyo malunga nendawo enyukayo ngakwiNdawo Yokugcina Izikrweqe kuDonga Olungaphandle.
20  Emva kwakhe uBharuki unyana kaZabhayi wayesebenza ngenzondelelo yaye walungisa elinye icandelo elilungisiweyo, ukusuka kuDonga Olungaphandle ukuya kufikelela emnyangweni wendlu kaEliyashibhi umbingeleli omkhulu.
21  Emva kwakhe uMeremoti unyana kaUriya unyana kaHakotse walungisa elinye icandelo elilinganisiweyo, ukusuka emnyangweni wendlu kaEliyashibhi ukuya kufikelela ekupheleni kwendlu kaEliyashibhi.
22  Kwaye emva kwakhe ababingeleli, amadoda eSithili saseYordan, ayesenza umsebenzi wokulungisa.
23  Emva kwabo uBhenjamin noHashubhi babesenza umsebenzi wokulungisa ngaphambi kwendlu yabo. Emva kwabo uAzariya unyana kaMahaseya unyana ka-Ananiya wayesenza umsebenzi wokulungisa kufuphi nendlu yakhe.
24  Emva kwakhe uBhinuwi unyana kaHenadadi wayelungisa elinye icandelo elilinganisiweyo, ukusuka kwindlu ka-Azariya ukuya kufikelela kuDonga Olungaphandle nokuya kufikelela kwimbombo.
25  [Emva kwakhe] uPalali unyana kaUzayi [wenza umsebenzi wokulungisa] ngaphambi koDonga Olungaphandle nenqaba ephuma ngeNdlu kaKumkani, leyo iphezulu yeNtendelezo Yabalindi. Emva kwakhe kwakukho uPedaya unyana kaParoshe.
26  Kwaye amaNethini ayehlala eOfeli; enza umsebenzi wokulungisa ukuya kufikelela ngaphambi kweSango Lamanzi ngasempuma nangakwinqaba eveleleyo.
27  Emva kwabo amaTekowa alungisa elinye icandelo elilinganisiweyo, ukusuka ngaphambi kwenqaba eveleleyo ukuya kufikelela kudonga lweOfeli.
28  Ngentla kweSango Lamahashe ababingeleli babesenza umsebenzi wokulungisa, ngamnye ngaphambi kwendlu yakhe.
29  Emva kwabo uTsadoki unyana kaImere wenza umsebenzi wokulungisa ngaphambi kwendlu yakhe. Kwaye emva kwakhe uShemaya unyana kaShekaniya, umgcini weSango laseMpuma, wenza umsebenzi wokulungisa.
30  Emva kwakhe uHananiya unyana kaShelemiya noHanuni unyana wesithandathu kaTsalafu walungisa elinye icandelo elilinganisiweyo. Emva kwakhe uMeshulam unyana kaBherekiya wenza umsebenzi wokulungisa ngaphambi kweholo yakhe.
31  Emva kwakhe uMalekiya, ilungu lequmrhu labakhandi begolide, wenza umsebenzi wokulungisa ukuya kufikelela kwindlu yamaNethini nabarhwebi, ngaphambi kweSango Lokuhlolwa nokuya kufikelela kwigumbi eliseluphahleni lembombo.
32  Yaye abakhandi begolide nabarhwebi benza umsebenzi wokulungisa phakathi kwegumbi eliseluphahleni lembombo neSango Lezimvu.
12  Aba yayingababingeleli nabaLevi abenyuka noZerubhabheli unyana kaShelatiyeli noYeshuwa: NguSeraya, uYeremiya, uEzra,
2  uAmariya, uMaluke, uHatushe,
3  uShekaniya, uRehum, uMeremoti,
4  uIdo, uGinetoyi, uAbhiya,
5  uMiyamin, uMahadiya, uBhilega,
6  uShemaya, noYoyaribhe, uYedaya,
7  uSalu, uAmoki, uHilekiya noYedaya. Aba babeziintloko zababingeleli nabazalwana babo ngemihla kaYeshuwa.
8  Yaye abaLevi yayinguYeshuwa, uBhinuwi, uKademiyeli, uSherebhiya, uYuda, uMataniya, owayongamele imibulelo, yena nabazalwana bakhe.
9  Kwaye abazalwana bakaBhakebhukiya noUni babemalunga nabo besenza imisebenzi yokulinda.
10  UYeshuwa wazala uYoyakim, uYoyakim wazala uEliyashibhi, uEliyashibhi wazala uYoyada.
11  UYoyada wazala uYonatan, uYonatan wazala uYaduwa.
12  Kwaye ngemihla kaYoyakim kwakukho ababingeleli, iintloko zezindlu zooyise: okaSeraya, inguMeraya; okaYeremiya, inguHananiya;
13  okaEzra, inguMeshulam; oka-Amariya, inguYehohanan;
14  okaMaluki, inguYonatan; okaShebhaniya, inguYosefu;
15  okaHarim, inguAdena; okaMerayoti, inguHelekayi;
16  okaIdo, inguZekariya; okaGineton, inguMeshulam;
17  oka-Abhiya, inguZikri; okaMiniyamin, ——; okaMowadiya, inguPiletayi;
18  okaBhilega, inguShamuwa; okaShemaya, inguYehonatan;
19  yaye okaYoyaribhe, inguMatenayi; okaYedaya, ingu-Uzi;
20  okaSalayi, inguKalayi; oka-Amoki, inguEbhere;
21  okaHilekiya, inguHashabhiya; okaYedaya, inguNetaneli.
22  AbaLevi ngemihla kaEliyashibhi, yayinguYoyada noYohanan noYaduwa ababebhalwe njengeentloko zezindlu zooyise, nababingeleli, ukuya kutsho kubukumkani bukaDariyo umPersi.
23  Oonyana bakaLevi njengeentloko zezindlu zooyise babebhalwe encwadini yemicimbi yaloo mihla, ukuya kutsho ngemihla kaYohanan unyana kaEliyashibhi.
24  Yaye iintloko zabaLevi yayinguHashabhiya, uSherebhiya noYeshuwa unyana kaKademiyeli nabazalwana babo malunga nabo ukuze banikele indumiso nemibulelo ngokwemiyalelo kaDavide umntu kaTHIXO oyinyaniso, iqela labalindi limalunga neqela labalindi.
25  UMataniya noBhakebhukiya, uObhadiya, uMeshulam, uTalemoni, noAkubhi babelinda njengabagcini-masango, iqela labalindi ngakoovimba bamasango.
26  Aba babekho ngemihla kaYoyakim unyana kaYeshuwa unyana kaYozadaki nangemihla kaNehemiya irhuluneli noEzra umbingeleli, ongumkhupheli.
27  Kwaye ekusungulweni kodonga lwaseYerusalem kwafunwa abaLevi, ukuba bakhutshwe kuzo zonke iindawo zabo baye eYerusalem ukuze kusungulwe ngemihlali nangemibulelo nangengoma, amacangci nemirhubhe nangeehadi.
28  Yaye oonyana beemvumi bahlanganisana bevela kwiSithili, bevela macala onke eYerusalem nakwimizi yamaNetofa,
29  bevela naseBhete-giligali nakumhlaba waseGebha naseAzimaveti, kuba iimvumi zazizakhele imizi macala onke eYerusalem.
30  Yaye ababingeleli nabaLevi bazihlambulula babahlambulula nabantu namasango nodonga.
31  Ndaza ndazinyusa iinkosana zakwaYuda ngodonga. Ngaphezu koko, ndamisela iikwayari zokubulela ezinkulu ezimbini nemingcelele, [yaye enye yayihamba] ngasekunene eludongeni isiya kwiSango leeMfumba Zothuthu.
32  Kwaye uHoshaya nesiqingatha seenkosana zakwaYuda bahamba emva kwazo,
33  noAzariya, uEzra noMeshulam,
34  uYuda noBhenjamin noShemaya noYeremiya;
35  noonyana bababingeleli benamaxilongo uZekariya unyana kaYonatan unyana kaShemaya unyana kaMataniya unyana kaMikaya unyana kaZakure unyana ka-Asafu,
36  nabantakwabo uShemaya noAzareli, uMilalayi, uGilalayi, uMahayi, uNetaneli noYuda, uHanani, benezixhobo zengoma kaDavide umntu kaTHIXO oyinyaniso; noEzra umkhupheli phambi kwabo.
37  Yaye kwiSango Lomthombo benyuka baya ngqo phambili kwiZinyuko zesiXeko sikaDavide ekunyukeni kodonga ngentla kweNdlu kaDavide ukuya kufikelela kwiSango Lamanzi ngasempuma.
38  Kwaye enye ikwayari yokubulela yayihamba ngaphambili, yaye mna ndisemva kwayo, nesiqingatha sabantu, phezu kodonga ukuya kwiNqaba yeZiko Lokosa nakuDonga Olubanzi,
39  naphezu kweSango lakwaEfrayim nakwiSango lesiXeko Esidala ukuya kufikelela kwiSango Leentlanzi nakwiNqaba kaHananeli nakwiNqaba kaMeya nakwiSango Lezimvu; ibe yaya kuma kwiSango labaLindi.
40  Ekuhambeni kwethuba iikwayari ezimbini zokubulela zaya kuma kwindlu yoTHIXO oyinyaniso, nam ndikunye nesiqingatha samasekela-baphathi,
41  naba babingeleli uEliyakim, uMahaseya, uMiniyamin, uMikaya, uEliyohenayi, uZekariya, uHananiya benamaxilongo,
42  noMahaseya noShemaya, noEleyazare noUzi noYehohanan noMalekiya noElam noEtsere. Neemvumi kunye noIzrahiya umveleli babezenza bavakale ngokuqhubekayo.
43  Babebingelela ngaloo mini imibingelelo emikhulu benemihlali, kuba uTHIXO oyinyaniso ebenze banemihlali ngovuyo olukhulu. Nabafazi nabantwana babenemihlali, kangangokuba imihlali eyayiseYerusalem yeviwa kude.
44  Ngaphezu koko, ngaloo mini kwamiselwa amadoda kwiiholo zoovimba, zeminikelo, zeentlahlela nezezishumi, ukuze kuhlanganiswe kuzo izahlulo ezaziphuma emasimini esixeko ezazifuneka ngokwasemthethweni ukuze zibe zezababingeleli nabaLevi; kuba imihlali kaYuda yayingenxa yababingeleli nabaLevi ababefeza inkonzo yabo.
45  Yaye baqalisa ukunyamekela imbopheleleko kaThixo wabo nembopheleleko yokusulungekiswa, neemvumi nabagcini-masango, ngokomyalelo kaDavide noSolomon unyana wakhe.
46  Kuba ngemihla kaDavide noAsafu ngexesha eladlulayo kwakukho iintloko zeemvumi neengoma zokudumisa nokubulela kuThixo.
47  Wonke uSirayeli ngemihla kaZerubhabheli nangemihla kaNehemiya wayenika iimvumi nabagcini-masango izahlulo ngokweentswelo zamihla le yaye wayebangcwalisa kubaLevi; nabaLevi babebangcwalisa koonyana baka-Aron.
