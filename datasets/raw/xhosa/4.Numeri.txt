10  Wahlabela mgama uYehova ethetha kuMoses, esithi:
2  “Zenzele amaxilongo esilivere abe mabini. Uze uwakhande, yaye uwasebenzisele ukubiza indibano nokuchitha iinkampu.
3  Xa evuthelwe omabini, indibano iphela imele ize kuwe esangweni lentente yokuhlangana.
4  Ukanti xa kuvuthelwe lalinye kuphela, zimele zihlanganisane kuwe izikhulu eziziintloko zamawaka akwaSirayeli.
5  “Xa nithe navuthela ngesandi esiguquguqukayo, aya kunduluka amaqela amise iinkampu ngasempuma.
6  Nakuvuthela ngesandi esiguquguqukayo okwesihlandlo sesibini, aya kunduluka amaqela amise iinkampu ngasezantsi. Bafanele bavuthele ngesandi esiguquguqukayo sihlandlo ngasinye elinye lawo linduluka.
7  “Ekulibizeleni ndawonye ibandla, nifanele nivuthele, kodwa ningavutheli ngesandi esiguquguqukayo.
8  Bovuthela ngamaxilongo oonyana baka-Aron, ababingeleli, kuze ukusetyenziswa kwawo kube ngummiselo kuni wexesha elingenammiselo kwizizukulwana zenu.
9  “Xa kuthe kwafuneka ukuba nilwe ezweni lenu kunye nomcinezeli onibandezelayo, nimele nikhalise amaxilongo emfazwe, yaye nothi ke ngokuqinisekileyo nikhunjulwe phambi koYehova uThixo wenu nize nisindiswe ezintshabeni zenu.
10  “Ngomhla wokuba nemihlali kwenu nangamaxesha emisitho yethu nasekuqaleni kweenyanga zenu, nimele nivuthele amaxilongo enu phezu kweminikelo yenu etshiswayo nemibingelelo yenu yobudlelane; ibe sisikhumbuzo phambi koThixo wenu. NdinguYehova uThixo wenu.”
11  Kwathi ngonyaka wesibini, ngenyanga yesibini, ngosuku lwamashumi amabini enyangeni leyo, laphakama ilifu phezu komnquba weSingqino.
12  Banduluka oonyana bakaSirayeli ngokwendlela yokumka kwabo entlango yaseSinayi, laza lathi zinzi ilifu entlango yaseParan.
13  Baqala ke ngoko banduluka ngokomyalelo kaYehova ngoMoses.
14  Kwaqala kwanduluka isahlulo sezizwe ezithathu senkampu yoonyana bakaYuda ngokwemikhosi yabo, yaye uNashon unyana ka-Aminadabhi wayephezu komkhosi waso.
15  Phezu komkhosi wesizwe soonyana bakaIsakare yayinguNetaneli unyana kaTsuware.
16  Phezu komkhosi wesizwe soonyana bakaZebhulon yayinguEliyabhi unyana kaHelon.
17  Wawiswa ke umnquba, baza banduluka oonyana bakaGershon noonyana bakaMerari bewuthwele umnquba.
18  Kwaza kwanduluka isahlulo sezizwe ezithathu senkampu kaRubhen ngokwemikhosi yabo, inguElitsure unyana kaShedeyure phezu komkhosi waso.
19  Phezu komkhosi wesizwe soonyana bakaSimeyon yayinguShelumiyeli unyana kaTsurishadayi.
20  Phezu komkhosi wesizwe soonyana bakaGadi yayinguEliyasafu unyana kaDehuweli.
21  Anduluka amaKohati ethwele ingcwele, njengoko wona ayewumisa umnquba bengekafiki bona.
22  Kwaza kwanduluka isahlulo sezizwe ezithathu senkampu yoonyana bakaEfrayim ngokwemikhosi yabo, inguElishama unyana ka-Amihudi phezu komkhosi waso.
23  Phezu komkhosi wesizwe soonyana bakaManase yayinguGamaliyeli unyana kaPedatsure.
24  Phezu komkhosi wesizwe soonyana bakaBhenjamin yayinguAbhidan unyana kaGidiyoni.
25  Kwaza kwanduluka isahlulo sezizwe ezithathu senkampu yoonyana bakaDan esasinamajoni akhusele iinkampu zonke ngokwemikhosi yabo, inguAhiyezere unyana ka-Amishadayi phezu komkhosi waso.
26  Phezu komkhosi wesizwe soonyana baka-Ashere yayinguPagiyeli unyana kaOkeran.
27  Phezu komkhosi wesizwe soonyana bakaNafetali yayinguAhira unyana kaEnan.
28  Babesimka ngolo hlobo ke oonyana bakaSirayeli ngokwemikhosi yabo ekundulukeni kwabo.
29  Wandula ke wathi uMoses kuHobhabhi unyana kaRehuweli umMidiyan, umkhwe kaMoses: “Siyanduluka siya endaweni athe ngayo uYehova, ‘Ndiya kuninika yona.’ Hamba nathi, yaye ngokuqinisekileyo sokwenzela okulungileyo, ngokuba uYehova uthethe okulungileyo ngoSirayeli.”
30  Kodwa wathi yena kuye: “Andiyi kuhamba nani, kodwa ndiya kuya ezweni lakowethu, kwizalamane zam.”
31  Wathi: “Nceda, ungasishiyi, kuba nguwe owaziyo apho singamisa khona iinkampu entlango, ngoko ke yiba ngamehlo ethu.
32  Ukuba uthe wahamba nathi, kothi ngokokulunga asenzela kona uYehova, senjenjalo ukukwenzela okulungileyo nawe.”
33  Banduluka ke entabeni kaYehova uhambo lweentsuku ezintathu, ityeya yomnqophiso kaYehova ihamba phambi kwabo uhambo lweentsuku ezintathu ukubafunela indawo yokuphumla.
34  Yaye ilifu likaYehova laba phezu kwabo emini ekundulukeni kwabo enkampini.
35  Bekuthi yakunduluka iTyeya, athi uMoses: “Sukuma, Yehova, uzichithachithe iintshaba zakho; basabe phambi kwakho abo bakuthiye kakhulu.”
36  Yaye ekuphumleni kwayo, wayesithi: “Buyela, Yehova, kumashumi amawaka akwaSirayeli.”
4  Wathetha uYehova kuMoses nakuAron, esithi:
2  “Baza kubalwa oonyana bakaKohati phakathi koonyana bakaLevi, ngokweentsapho zabo nangokwezindlu zooyise,
3  ukususela kwabanamashumi amathathu eminyaka ubudala ukusa kwabanamashumi amahlanu eminyaka ubudala, bonke abeqela labakhonzi elisebenza ententeni yokuhlangana.
4  “Yiyo le inkonzo yoonyana bakaKohati ententeni yokuhlangana. Iyeyona nto ingcwele:
5  Ekumkeni kwenkampu bamele bangene uAron noonyana bakhe, balithule ikhuselo lomkhusane baze bayigubungele ngalo ityeya yesingqino.
6  Bamele babeke isigqubuthelo sezikhumba zeentini phezu kwalo baze batwabulule ngaphezulu ilaphu eliluhlaza liphela, bafake nezibonda zaso.
7  “Bothi ke batwabulule ilaphu eliluhlaza phezu kwetafile yezonka zokubonisa, babeke phezu kwayo izitya neendebe nemiphanda yomnikelo othululwayo; nesonka esihlala rhoqo phezu kwayo masingasuswa.
8  Bamele batwabulule phezu kwayo ilaphu elimfusa, baligubungele ngesigqubuthelo sezikhumba zeentini baze bafake nezibonda zaso.
9  Bamele bathabathe nelaphu eliluhlaza, bagubungele isiphatho sezibane zokukhanyisa nezibane zaso nezifinyiso zaso neengcedevu zaso nazo zonke izitya zeoli zaso abasilungiselela ngazo rhoqo.
10  Bamele basibeke sona kunye neempahla zaso zonke esigqubuthelweni sezikhumba zeentini, basibeke phezu kwesibonda.
11  Baya kwandula ke batwabulule phezu kwesibingelelo segolide ilaphu eliluhlaza, basigubungele ngesigqubuthelo sezikhumba zeentini baze bafake nezibonda zaso.
12  Bothabatha zonke iimpahla zokulungiselela abalungiselela ngazo rhoqo endaweni engcwele, bazibeke elaphini eliluhlaza, bazigubungele ngesigqubuthelo sezikhumba zeentini baze bazibeke phezu kwesibonda.
13  “Bamele balususe esibingelelweni uthuthu lwezinto ezityetyisiweyo baze batwabulule phezu kwaso ilaphu loboya obudaywe bamfusa bubomvu.
14  Yaye bamele bazibeke phezu kwalo zonke iimpahla zaso abalungiselela ngazo rhoqo kuso, iingcedevu zaso, iifolokhwe nemihlakulo nezitya, zonke iimpahla zesibingelelo; yaye bamele batwabulule phezu kwaso isigqubuthelo sezikhumba zeentini baze bafake nezibonda zaso.
15  “Bamele bagqibe uAron noonyana bakhe ukuyigubungela indawo engcwele neempahla zonke zendawo engcwele ekumkeni kwenkampu, baya kuthi ke emva koko bangene oonyana bakaKohati ukuze bazithwale, kodwa bamele bangayichukumisi indawo engcwele ukuze bangafi. Ezi zinto zingumthwalo woonyana bakaKohati ententeni yokuhlangana.
16  “Imbopheleleko kaEleyazare unyana ka-Aron umbingeleli kukuvelela ioli yesikhanyiso nesiqhumiso sobulawu nomnikelo othe rhoqo wokudla okuziinkozo neoli yokuthambisa, nokuvelela wonke umnquba nako konke okukuwo, oko kukuthi, indawo engcwele neempahla zayo.”
17  Wathetha ngokubhekele phaya uYehova kuMoses nakuAron, esithi:
18  “Maze singanqunyulwa isizwe seentsapho zamaKohati phakathi kwabaLevi.
19  Yenzani oku kubo ukuze bahlale bephila, bangafi ngenxa yokusondela kwezona zinto zingcwele. Kuya kungena uAron noonyana bakhe, bababele ngamnye enkonzweni yakhe nasemthwalweni wakhe.
20  Ekungeneni kwabo abamele bakhangele ezintweni ezingcwele nomzuzwana lo, ukuze bangafi.”
21  Wandula wathetha uYehova kuMoses, esithi:
22  “Baza kubalwa nabo oonyana bakaGershon, ngokwezindlu zooyise nangokweentsapho zabo.
23  Uze ubabhalise ukususela kwabanamashumi amathathu eminyaka ubudala ukusa kwabanamashumi amahlanu eminyaka, bonke abeqela labakhonzi elisebenza ententeni yokuhlangana.
24  Yiyo le inkonzo yeentsapho zamaGershon ngokuphathelele ukukhonza nokuthwala.
25  Bamele bathwale amalaphu entente yomnquba nentente yokuhlangana, isigqubuthelo sayo nesigqubuthelo sezikhumba zeentini esiphezu kwaso, nomkhusane wesango lentente yokuhlangana,
26  namawunduwundu entendelezo nomkhusane wesango lentendelezo ojikeleze umnquba nesibingelelo, neentambo zawo zentente neempahla zonke zenkonzo yabo, nezinto zonke abasebenza ngazo rhoqo. Yiyo ke leyo inkonzo yabo.
27  Yoba ngokomyalelo ka-Aron noonyana bakhe yonke inkonzo yoonyana bamaGershon ngokuphathelele yonke imithwalo yabo nayo yonke inkonzo yabo, yaye nimele nibabele yonke imithwalo yabo njengembopheleleko yabo.
28  Yiyo leyo inkonzo yeentsapho zoonyana bamaGershon ententeni yokuhlangana, yaye imbopheleleko yabo yoba sesandleni sikaItamare unyana ka-Aron umbingeleli.
29  “Ke bona oonyana bakaMerari, wobabhalisa ngokweentsapho zabo nangokwezindlu zooyise.
30  Uze ubabhalise ukususela kwabanamashumi amathathu eminyaka ubudala ukusa kwabanamashumi amahlanu eminyaka, bonke abeqela labakhonzi elisebenza ententeni yokuhlangana.
31  Yiyo le imbopheleleko yabo, umthwalo wabo, ngokuphathelele yonke inkonzo yabo ententeni yokuhlangana: amanqwanqwa amaplanga omnquba nezibonda zawo neentsika zawo neziseko zawo,
32  neentsika ezijikeleze intendelezo neziseko zazo nezikhonkwane zayo zentente neentambo zayo zentente ndawonye nezixhobo zabo zonke nenkonzo yabo yonke. Yaye niya kubabela ngokwamagama azo izixhobo abanembopheleleko yazo, zibe ngumthwalo wabo.
33  Yiyo leyo inkonzo yeentsapho zoonyana bakaMerari ngokwenkonzo yabo yonke ententeni yokuhlangana, esandleni sikaItamare unyana ka-Aron umbingeleli.”
34  Bababhalisa ke uMoses noAron nezikhulu zendibano oonyana bamaKohati ngokweentsapho zabo nangokwezindlu zooyise,
35  besusela kwabanamashumi amathathu eminyaka ubudala ukusa kwabanamashumi amahlanu eminyaka, bonke abeqela labakhonzi elisebenza ententeni yokuhlangana.
36  Ababhaliswayo kubo ngokweentsapho zabo baba ngamawaka amabini anamakhulu asixhenxe anamashumi mahlanu.
37  Ngabo abo ababhaliswayo kwiintsapho zamaKohati, bonke abo basebenza ententeni yokuhlangana, awababhalisayo uMoses noAron ngokomyalelo kaYehova ngoMoses.
38  Ababhaliswayo koonyana bakaGershon ngokweentsapho zabo nangokwezindlu zooyise,
39  ukususela kwabanamashumi amathathu eminyaka ubudala ukusa kwabanamashumi amahlanu eminyaka, bonke abeqela labakhonzi elisebenza ententeni yokuhlangana,
40  ababhaliswayo kubo ngokweentsapho zabo, ngokwezindlu zooyise, baba ngamawaka amabini anamakhulu mathandathu anamashumi mathathu.
41  Ngabo abo ababhaliswayo kwiintsapho zoonyana bakaGershon, bonke abo basebenza ententeni yokuhlangana, awababhalisayo uMoses noAron ngokomyalelo kaYehova.
42  Ababhaliswayo kwiintsapho zoonyana bakaMerari ngokweentsapho zabo, ngokwezindlu zooyise,
43  ukususela kwabanamashumi amathathu eminyaka ubudala ukusa kwabanamashumi amahlanu eminyaka ubudala, bonke abeqela labakhonzi elisebenza ententeni yokuhlangana,
44  ababhaliswayo kubo ngokweentsapho zabo baba ngamawaka amathathu anamakhulu mabini.
45  Ngabo abo ababhaliswayo kwiintsapho zoonyana bakaMerari, awababhalisayo uMoses noAron ngokomyalelo kaYehova ngoMoses.
46  Bonke awababhalisayo uMoses noAron nezikhulu zakwaSirayeli kubaLevi ngokweentsapho zabo nangokwezindlu zooyise,
47  ukususela kwabanamashumi amathathu eminyaka ubudala ukusa kwabanamashumi amahlanu eminyaka ubudala, bonke abaphumeza inkonzo enzima nenkonzo yokuthwala imithwalo ententeni yokuhlangana,
48  ababhaliswayo kubo baba ngamawaka asibhozo anamakhulu mahlanu anamashumi asibhozo.
49  Babhaliswa ngokomyalelo kaYehova ngoMoses, ngamnye ngokwenkonzo yakhe nangokomthwalo wakhe; yaye babhaliswa kanye njengoko uYehova wamyalelayo uMoses.
26  Kwathi emva kwesibetho eso, wathetha uYehova kuMoses nakuEleyazare unyana ka-Aron umbingeleli wathi:
2  “Balani inani lendibano iphela yoonyana bakaSirayeli ukususela kwabanamashumi amabini eminyaka ubudala ukusa phezulu, ngokwezindlu zooyise, bonke abaphuma umkhosi kwaSirayeli.”
3  UMoses noEleyazare umbingeleli bathetha nabo emathafeni ayinkqantosi akwaMowabhi ngaseYordan eYeriko, besithi:
4  “[Babaleni] ukususela kwabanamashumi amabini eminyaka ukusa phezulu, kanye njengoko uYehova wamyalelayo uMoses.” Ngabo ke aba oonyana bakaSirayeli abaphumayo ezweni laseYiputa:
5  NguRubhen, izibulo likaSirayeli; ngabo aba oonyana bakaRubhen: KuHanoki yintsapho yamaHanoki; kuPalu yintsapho yamaPalu;
6  kuHetseron yintsapho yamaHetseron; kuKarmi yintsapho yamaKarmi.
7  Zizo ezo iintsapho zamaRubhen, yaye ababhaliswayo kuzo baba ngamashumi amane anesithathu amawaka anamakhulu asixhenxe namashumi amathathu.
8  Unyana kaPalu yayinguEliyabhi.
9  Ngabo aba oonyana bakaEliyabhi: NguNemuweli noDatan noAbhiram. Lo Datan nalo Abhiram ngabo babizwayo yindibano, basukuzana noMoses noAron kwindibano kaKora, ekusukuzaneni kwabo noYehova.
10  Ngoko ke umhlaba wawuvula umlomo wawo waza wabaginya. UKora yena, wafa ekufeni kwendibano ngethuba umlilo wadla amadoda angamakhulu amabini anamashumi mahlanu. Yaye aba ngumfuziselo.
11  Noko ke, bona oonyana bakaKora abazange bafe.
12  Ngabo aba oonyana bakaSimeyon ngokweentsapho zabo: KuNemuweli yintsapho yamaNemuweli; kuYamin yintsapho yamaYamin; kuYakin yintsapho yamaYakin;
13  kuZera yintsapho yamaZera; kuShawule yintsapho yamaShawule.
14  Zizo ezo iintsapho zamaSimeyon: amashumi amabini anesibini amawaka anamakhulu mabini.
15  Ngabo aba oonyana bakaGadi ngokweentsapho zabo: KuTsefon yintsapho yamaTsefon; kuHagi yintsapho yamaHagi; kuShuni yintsapho yamaShuni;
16  kuOzni yintsapho yamaOzni; kuEri yintsapho yamaEri;
17  kuArodi yintsapho yama-Arodi; kuAreli yintsapho yama-Areli.
18  Zizo ezo iintsapho zoonyana bakaGadi, ngokwababhaliswayo kuzo: amashumi amane amawaka anamakhulu mahlanu.
19  Oonyana bakaYuda yayinguEre no-Onan. Noko ke, uEre no-Onan bafela ezweni laseKanan.
20  Ngabo aba oonyana bakaYuda, ngokweentsapho zabo: KuShela yintsapho yamaShela; kuPeretse yintsapho yamaPeretse; kuZera yintsapho yamaZera.
21  Ngabo aba oonyana bakaPeretse: KuHetseron yintsapho yamaHetseron; kuHamuli yintsapho yamaHamuli.
22  Zizo ezo iintsapho zakwaYuda, ngokwababhaliswayo kuzo: amashumi asixhenxe anesithandathu amawaka anamakhulu mahlanu.
23  Ngabo aba oonyana bakaIsakare ngokweentsapho zabo: KuTola yintsapho yamaTola; kuPuva yintsapho yamaPuva;
24  kuYashubhi yintsapho yamaYashubhi; kuShimron yintsapho yamaShimron.
25  Zizo ezo iintsapho zakwaIsakare, ngokwababhaliswayo kuzo: amashumi amathandathu anesine amawaka anamakhulu mathathu.
26  Ngabo aba oonyana bakaZebhulon ngokweentsapho zabo: KuSerede yintsapho yamaSerede; kuElon yintsapho yamaElon; kuYaleli yintsapho yamaYaleli.
27  Zizo ezo iintsapho zamaZebhulon, ngokwabo babhaliswayo kuzo: amashumi amathandathu amawaka anamakhulu mahlanu.
28  Oonyana bakaYosefu ngokweentsapho zabo yayinguManase noEfrayim.
29  Ngabo aba oonyana bakaManase: KuMakire yintsapho yamaMakire. UMakire wazala uGiliyadi. KuGiliyadi yintsapho yamaGiliyadi.
30  Ngabo aba oonyana bakaGiliyadi: KuIyezere yintsapho yamaIyezere; kuHeleki yintsapho yamaHeleki;
31  kuAsriyeli yintsapho yama-Asriyeli; kuShekem yintsapho yamaShekem;
32  kuShemida yintsapho yamaShemida; kuHefere yintsapho yamaHefere.
33  Ke uTselofehadi unyana kaHefere wayengenanyana, kodwa eneentombi, yaye amagama eentombi zikaTselofehadi yayinguMahala noNowa, uHogela, uMilka noTirtsa.
34  Zizo ezo iintsapho zakwaManase, yaye ababhaliswayo kuzo babengamashumi amahlanu anesibini amawaka anamakhulu asixhenxe.
35  Ngabo aba oonyana bakaEfrayim ngokweentsapho zabo: KuShutela yintsapho yamaShutela; kuBhekere yintsapho yamaBhekere; kuTahan yintsapho yamaTahan.
36  Ngabo aba oonyana bakaShutela: KuEran yintsapho yamaEran.
37  Zizo ezo iintsapho zoonyana bakaEfrayim, ngokwababhaliswayo kuzo: amashumi amathathu anesibini amawaka anamakhulu mahlanu. Ngabo abo oonyana bakaYosefu ngokweentsapho zabo.
38  Ngabo aba oonyana bakaBhenjamin ngokweentsapho zabo: KuBhela yintsapho yamaBhela; kuAshbheli yintsapho yama-Ashbheli; kuAhiram yintsapho yama-Ahiram;
39  kuShefufam yintsapho yamaShefufam; kuHufam yintsapho yamaHufam.
40  Oonyana bakaBhela nguArdi noNahaman: KuArdi yintsapho yama-Ardi; kuNahaman yintsapho yamaNahaman.
41  Ngabo aba oonyana bakaBhenjamin ngokweentsapho zabo, yaye ababhaliswayo kubo baba ngamashumi amane anesihlanu amawaka anamakhulu mathandathu.
42  Ngabo aba oonyana bakaDan ngokweentsapho zabo: KuShuham yintsapho yamaShuham. Zizo ezo iintsapho zakwaDan ngokweentsapho zabo.
43  Zizonke iintsapho zamaShuham, ngokwababhaliswayo kuzo, zaba ngamashumi amathandathu anesine amawaka anamakhulu mane.
44  Ngabo aba oonyana baka-Ashere ngokweentsapho zabo: KuImna yintsapho yamaImna; kuIshvi yintsapho yamaIshvi; kuBheriya yintsapho yamaBheriya;
45  koonyana bakaBheriya: kuHebheri yintsapho yamaHebheri; kuMalekiyeli yintsapho yamaMalekiyeli.
46  Igama lentombi ka-Ashere yayinguSera.
47  Zizo ezi iintsapho zoonyana baka-Ashere, ngokwabo babhaliswayo kuzo: amashumi amahlanu anesithathu amawaka anamakhulu mane.
48  Ngabo aba oonyana bakaNafetali ngokweentsapho zabo: KuYatseli yintsapho yamaYatseli; kuGuni yintsapho yamaGuni;
49  kuYetsere yintsapho yamaYetsere; kuShilem yintsapho yamaShilem.
50  Zizo ezi iintsapho zakwaNafetali ngokweentsapho zabo, yaye ababhaliswayo kubo baba ngamashumi amane anesihlanu amawaka anamakhulu mane.
51  Ngabo aba ababhaliswayo koonyana bakaSirayeli: amakhulu amathandathu ananye amawaka anamakhulu asixhenxe anamashumi mathathu.
52  Emva koko wathetha uYehova kuMoses, esithi:
53  “Babele ilizwe elo libe lilifa ngokwenani lamagama.
54  Abaninzi uze ulandise ilifa labo, yaye abambalwa uze ulinciphise ilifa labo. Ilifa ngalinye limele lilinganiselwe ngokwabo babhalisiweyo.
55  Ilizwe lifanele lahlulwe kuphela ngeqashiso. Bafanele bafumane ilifa ngokwamagama ezizwe zooyise.
56  Lifanele lahlulwe ilifa labo ngokumiselwa ngeqashiso phakathi kwabaninzi nabambalwa.”
57  Ngabo aba ababhaliswayo kubaLevi ngokweentsapho zabo: KuGershon yintsapho yamaGershon; kuKohati yintsapho yamaKohati; kuMerari yintsapho yamaMerari.
58  Zizo ezi iintsapho zabaLevi: yintsapho yamaLibhini, yintsapho yamaHebron, yintsapho yamaMahali, yintsapho yamaMushi, yintsapho yamaKora. UKohati wazala uAmram.
59  Igama lomfazi ka-Amram yayinguYokebhede, intombi kaLevi, awathi umfazi kaLevi wamzalela yona eYiputa. Ekuhambeni kwexesha yamzalela uAmram uAron noMoses noMiriyam udade wabo.
60  UAron wazalelwa uNadabhi noAbhihu, uEleyazare noItamare.
61  Kodwa uNadabhi noAbhihu bafa ngenxa yokusondeza umlilo ongekho sikweni phambi koYehova.
62  Ababhaliswayo kubo baba ngamashumi amabini anesithathu amawaka, yonke into eyindoda ukususela konyanga-nye ubudala ukusa phezulu. Kuba babengabhaliswanga phakathi koonyana bakaSirayeli, ngokuba babenganikwanga lifa phakathi koonyana bakaSirayeli.
63  Ngabo aba ababhaliswayo nguMoses noEleyazare umbingeleli ekubhaliseni kwabo oonyana bakaSirayeli kumathafa ayinkqantosi akwaMowabhi ngaseYordan eYeriko.
64  Kodwa phakathi kwaba kwakungekho mntu wababebhaliswe nguMoses noAron umbingeleli ekubhaliseni kwabo oonyana bakaSirayeli entlango yaseSinayi.
65  Ngokuba uYehova wayethe ngabo: “Ngokuqinisekileyo baya kufela entlango.” Ngoko akusalanga namnye kubo ngaphandle koKalebhi unyana kaYefune noYoshuwa unyana kaNun.
11  Ke kaloku abantu baba njengabantu abakhalazela ububi ezindlebeni zikaYehova. Wathi akukuva oko uYehova, wavutha ngumsindo, wavutha nomlilo kaYehova waza watshisa abathile eziphelweni zenkampu.
2  Bathe bakudanduluka abantu kuMoses, wenza isikhungo kuYehova, waza wadamba umlilo.
3  Kwathiwa igama laloo ndawo yiTabhera, ngokuba batshiswa ngumlilo kaYehova.
4  Isihlwele esingumxube esasiphakathi kwabo savakalisa ulangazelelo lokuzingca, baza balila kwakhona oonyana bakaSirayeli bathi: “Ngubani na oya kusinika inyama sidle?
5  Hayi indlela esizikhumbula ngayo iintlanzi esasizidla eYiputa ngesisa, iikomkomere neevatala neelike namatswele neekinofile!
6  Kungokunje umphefumlo wethu womile. Amehlo ethu awaboni nto yimbi ngaphandle kwale mana.”
7  Ke kaloku, imana leyo ibinjengembewu yekoriyandire, yaye inkangeleko yayo ibinjengenkangeleko yentlaka yebhideliyu.
8  Babesithi saa abantu, bayibuthe baze bayisile ematyeni okuguba okanye bayingqushe ngesingqusho, bayibilise ezimbizeni zokupheka okanye benze amaqebengwana abusazinge ngayo, yaye isongo sayo sasinjengesongo seqebengwana elinencasa eligalelwe ioli.
9  Wawusithi wakuhla umbethe enkampini ebusuku, yenjenjalo ukuhla nayo imana apho.
10  Wabeva uMoses abantu belila ngokweentsapho zabo, mntu ngamnye esesangweni lentente yakhe. Wavutha kakhulu umsindo kaYehova, kwakubi emehlweni kaMoses.
11  Wandula wathi uMoses kuYehova: “Kutheni na umzisela ububi umkhonzi wakho, kutheni na ndingakholekanga emehlweni akho, njengoko usuke wawubeka umthwalo wesi sizwana sonke phezu kwam?
12  Ndim na osikhawuleyo esi sizwana sonke? Ndim na osizeleyo, ukuba uthi kum, ‘Sithwale ngesifuba sakho, njengempelesi ethwele owanyayo,’ ndisise emhlabeni owawufungela ookhokho baso?
13  Ndoyifumana phi na inyama yokunika sonke esi sizwana? Kuba siyandililela, sisithi, ‘Sinike inyama, sidle!’
14  Andikwazi, mna, ukusithwala sonke esi sizwana ndedwa, ngokuba sindinzimele.
15  Ngoko kunokuba undenjenjalo, nceda usele undibulala ndife fi, ukuba ndikholekile emehlweni akho, ndingayiboni intlekele yam.”
16  Wathi ke uYehova kuMoses: “Ndihlanganisele amadoda abe ngamashumi asixhenxe kumadoda amakhulu akwaSirayeli, owaziyo ukuba ngamadoda amakhulu abantu namagosa abo, uwazise ententeni yokuhlangana, eme khona nawe.
17  Ndiya kuhla ndithethe nawe khona; ndicaphule kumoya okuwe ndiwubeke kuwo, aze akuncedise ekuthwaleni umthwalo waba bantu, ungawuthwali wedwa.
18  Uze uthi ebantwini, ‘Zingcwaliseleni ingomso, njengoko niya kudla inyama ngokuqinisekileyo, kuba nililile ezindlebeni zikaYehova, nisithi: “Ngubani na oya kusinika inyama sidle, ngokuba kwakumnandi kuthi eYiputa?” Ngokuqinisekileyo ke uYehova uya kuninika inyama, nidle.
19  Aniyi kuyidla usuku olunye okanye iintsuku ezimbini okanye iintsuku ezintlanu okanye iintsuku ezilishumi okanye iintsuku ezingamashumi amabini,
20  kodwa inyanga iphela, ide iphume ngeempumlo zenu ibe lizothe kuni, ngenxa yokuba nimgatyile uYehova, ophakathi kwenu, nalila phambi kwakhe, nisithi: “Saphumelani na eYiputa?”’”
21  Wandula ke uMoses wathi: “Abantu endiphakathi kwabo bangamadoda angamakhulu amathandathu amawaka ahamba ngeenyawo, yaye sekunjalo—wena uthi, ‘Ndiya kubanika inyama, badle inyanga iphela’!
22  Imihlambi yeegusha neyeenkomo iya kuxhelelwa bona na, ibanele? Okanye ziya kubanjiselwa bona na zonke iintlanzi zolwandle, zibanele?”
23  Wathi uYehova kuMoses: “Isandla sikaYehova sifutshane na? Ngoku uya kubona ukuba endikuthethileyo kuya kwenzeka okanye akunjalo kusini na.”
24  Emva koko waphuma uMoses waza wawathetha ebantwini amazwi kaYehova. Wawahlanganisa amadoda angamashumi asixhenxe kumadoda amakhulu abantu, wawamisa ajikeleza intente.
25  Wandula ke wehla uYehova ngelifu, wathetha kuye, wacaphula umoya okuye, wawubeka kwindoda nganye enkulu kulawo angamashumi asixhenxe. Wathi wakuhlala umoya phezu kwawo, aprofeta; kodwa akaphindanga kwakhona.
26  Ke kaloku amabini kumadoda lawo asala enkampini. Igama lenye lalinguEldadi, negama lenye linguMedadi. Wahlala umoya phezu kwawo, njengoko nawo ayephakathi kwalawo abhaliswayo, kodwa akaphumanga aye ententeni. Ngoko aprofeta enkampini.
27  Kwabaleka umfana waxelela uMoses wathi: “UEldadi noMedadi bayaprofeta enkampini!”
28  Waphendula uYoshuwa unyana kaNun, owayengumlungiseleli kaMoses ukususela ebufaneni bakhe, wathi: “Nkosi yam Moses, bathintele!”
29  Noko ke, wathi uMoses kuye: “Unekhwele ngenxa yam na? Hayi, mna ndinqwenela ukuba bonke abantu bakaYehova bebengabaprofeti, kuba uYehova ebeya kubeka umoya wakhe kubo!”
30  Kamva wemka uMoses waya enkampini, yena namadoda amakhulu akwaSirayeli.
31  Kwaqhambuka umoya ovela kuYehova waza waqhuba izagwityi elwandle, wazithi saa enkampini, zaba ngangohambo lwemini ngapha, zaba ngangohambo lwemini ngaphaya, zajikeleza inkampu, zangangeekubhite ezimbini ukuphakama kwazo phezu komhlaba.
32  Basuka ke abantu yonke loo mini, bonke ubusuku, yonke imini yengomso bazibutha izagwityi. Oyena wabutha kancinane wabutha iihomere ezilishumi, bazaneka macala onke enkampu.
33  Yathi inyama leyo isesemazinyweni abo, ingekahlafunwa, wavutha umsindo kaYehova kubo abantu, wababetha uYehova abantu ngesibetho esikhulu kunene.
34  Kwathiwa igama laloo ndawo yiKibroti-hatava, ngokuba babangcwabela khona abantu ababonisa umnqweno wokuzingca.
35  Banduluka abantu eKibroti-hatava baya eHatseroti, baza banqumama khona eHatseroti.
8  Wahlabela mgama uYehova ethetha kuMoses, esithi:
2  “Thetha kuAron, uthi kuye, ‘Ekuzikhanyiseni kwakho izibane, izibane ezisixhenxe zifanele zikhanyise kwindawo ephambi kwesiphatho sezibane.’”
3  Wenjenjalo uAron. Wazikhanyisa izibane zaso ukuze zikhanyise kwindawo ephambi kwesiphatho sezibane, kanye njengoko uYehova wamyalelayo uMoses.
4  Kuko oku ukwenziwa kwesiphatho sezibane. Senziwa ngegolide ekhandiweyo. Sasikhandiwe ukusa emacaleni aso nokusa ezintyatyambeni zaso. Ngokombono uYehova awambonisa wona uMoses, wasenjenjalo isiphatho sezibane.
5  Wathetha ngokubhekele phaya uYehova kuMoses, esithi:
6  “Thabatha abaLevi phakathi koonyana bakaSirayeli, ubahlambulule.
7  Uze wenjenje ke ukubahlambulula: Batshize ngamanzi okuhlambulula izono, yaye bamele bahambise incakuba enyameni yabo yonke baze bahlambe izambatho zabo, bahlambuluke.
8  Baya kwandula ke bathabathe ithole lenkomo eliyinkunzi nomnikelo walo wokudla okuziinkozo womgubo ocolekileyo ogalelwe ioli, uze wena uthabathe elinye ithole lenkomo eliyinkunzi libe lelomnikelo wesono.
9  Wobasondeza abaLevi phambi kwentente yokuhlangana uze uyihlanganise yonke indibano yoonyana bakaSirayeli.
10  Ubasondeze abaLevi phambi koYehova, baze oonyana bakaSirayeli bababeke izandla abaLevi.
11  Yaye uAron umele abatshangazise abaLevi phambi koYehova babe ngumnikelo otshangatshangiswayo ovela koonyana bakaSirayeli, babe ngabokuphumeza inkonzo kaYehova.
12  “Baya kwandula ke abaLevi babeke izandla zabo phezu kweentloko zeenkunzi zeenkomo ezo. Emva koko, yinikele enye njengomnikelo wesono nenye njengomnikelo otshiswayo kuYehova ukwenzela ukucamagushela abaLevi.
13  Uze ubamise ke abaLevi phambi koAron noonyana bakhe, ubatshangazise njengomnikelo otshangatshangiswayo kuYehova.
14  Yaye umele ubahlule abaLevi koonyana bakaSirayeli, babe ngabam abaLevi.
15  Emva koko baya kungena abaLevi ukuze bakhonze ententeni yokuhlangana. Ngoko ke umele ubahlambulule uze ubatshangazise njengomnikelo otshangatshangiswayo.
16  Ngokuba bangabanikelweyo, banikelwe kum phakathi koonyana bakaSirayeli. Ndibathabathele kum, esikhundleni sabo bavula zonke izibeleko, onke amazibulo oonyana bakaSirayeli.
17  Kuba ngawam onke amazibulo phakathi koonyana bakaSirayeli, kubantu nakwizilo. Mhla ndaxabela onke amazibulo ezweni laseYiputa ndazingcwalisela wona.
18  Ndothi ke ndithabathe abaLevi esikhundleni samazibulo onke aphakathi koonyana bakaSirayeli.
19  Ndiya kubanikela abaLevi njengabanikelweyo kuAron noonyana bakhe phakathi koonyana bakaSirayeli, ukuba baphumeze inkonzo yoonyana bakaSirayeli ententeni yokuhlangana nokuba babacamagushele oonyana bakaSirayeli ukuze kungabikho sibetho phakathi koonyana bakaSirayeli ngenxa yokusondela koonyana bakaSirayeli endaweni engcwele.”
20  Wenjenjalo ke uMoses noAron nendibano yonke yoonyana bakaSirayeli kubaLevi. Ngako konke uYehova awamyalela kona uMoses ngokuphathelele abaLevi, benjenjalo kubo oonyana bakaSirayeli.
21  Ngoko ke bazisulungekisa abaLevi baza bahlamba nezambatho zabo, waza uAron wabatshangazisa njengomnikelo otshangatshangiswayo phambi koYehova. Wandula ke uAron wabacamagushela ukuze bahlambuluke.
22  Okokuqala emva koko abaLevi bangena ukuze baphumeze inkonzo yabo ententeni yokuhlangana phambi koAron noonyana bakhe. Kanye njengoko uYehova wamyalelayo uMoses ngokuphathelele abaLevi, benjenjalo kubo.
23  Wathetha ke ngoku uYehova kuMoses, esithi:
24  “Nguwo lo ummiselo wabaLevi: Osusela kumashumi amabini anesihlanu eminyaka ubudala ukusa phezulu uya kungena kwiqela labo bakhonza ententeni yokuhlangana.
25  Kodwa emva kweminyaka engamashumi amahlanu ubudala uya kudla umhlalaphantsi angabi sasebenza neqela labakhonzi.
26  Umele ke ngoko alungiselele abazalwana bakhe ententeni yokuhlangana ekunyamekeleni kwabo imbopheleleko yabo, kodwa angaphumezi nkonzo yena. Uya kwenjenjalo kubaLevi ngokuphathelele iimbopheleleko zabo.”
30  Wathetha uMoses kwiintloko zezizwe zoonyana bakaSirayeli, esithi: “Lilo eli ilizwi aliyaleleyo uYehova:
2  Xa athe umntu wenza isibhambathiso kuYehova okanye wafunga isifungo sokuwubopha ngesibhambathiso sokuzila umphefumlo wakhe, makangalaphuli ilizwi lakhe. Makenze ngokwako konke okuphume emlonyeni wakhe.
3  “Xa lithe ibhinqa lenza isibhambathiso kuYehova okanye lazibopha ngesibhambathiso sokuzila lisendlwini kayise ebutsheni balo,
4  wasiva uyise isibhambathiso salo okanye isibhambathiso sokuzila elibophe ngaso umphefumlo walo waza wathi cwaka uyise kulo, zimele zime zonke izibhambathiso zalo, nezibhambathiso zokuzila zonke elibophe umphefumlo walo ngazo ziya kuma.
5  Kodwa ukuba uthe uyise walalela ngomhla wokuziva kwakhe izibhambathiso zalo zonke okanye izibhambathiso zokuzila kwalo elibophe umphefumlo walo ngazo, aziyi kuma, kodwa uYehova wolixolela, ngokuba elalele uyise.
6  “Noko ke, ukuba lithe laba nendoda, linesibhambathiso okanye lathi lingacinganga lenza isithembiso ngemilebe yalo sokubopha umphefumlo walo,
7  yeva indoda yalo yaza yathi cwaka kulo ngomhla wokuva kwayo, zimele zime izibhambathiso zalo okanye izibhambathiso zokuzila elibophe umphefumlo walo ngazo ziya kuma.
8  Kodwa ukuba ithe indoda yalo yalalela ngomhla wokuva kwayo, yoba isitshitshisile isibhambathiso salo esiphezu kwalo nesithembiso semilebe yalo elithe lingacinganga labopha ngaso umphefumlo walo, kwaye uYehova wolixolela.
9  “Ngokuphathelele isibhambathiso somhlolokazi okanye umfazi oqhawule umtshato, yonk’ into abophe umphefumlo wakhe ngayo iya kuma phezu kwakhe.
10  “Noko ke, ukuba kusendlwini yendoda yakhe apho asenzele khona isibhambathiso sakhe okanye apho awubophe khona umphefumlo wakhe ngesifungo sesibhambathiso sokuzila,
11  yeva indoda yakhe yaza yathi cwaka kuye, yoba ayimalelanga; ngoko zimele zime zonke izibhambathiso zakhe okanye nasiphi na isibhambathiso sokuzila abophe umphefumlo wakhe ngaso siya kuma.
12  Kodwa ukuba ithe indoda yakhe yazitshitshisa ngokupheleleyo ngomhla wokuva kwayo nawaphi na amazwi emilebe yakhe ngezibhambathiso zakhe okanye ngesibhambathiso somphefumlo sokuzila kwakhe, aziyi kuma. Indoda yakhe izitshitshisile, kwaye uYehova womxolela.
13  Nasiphi na isibhambathiso okanye isifungo sesibhambathiso sokuzila sokuxhwalekisa umphefumlo, indoda yakhe ingasimisela okanye isitshitshise.
14  Kodwa ukuba indoda yakhe ithe cwaka ngokupheleleyo kuye imihla ngemihla, yoba izimisele zonke izibhambathiso zakhe nezibhambathiso zokuzila zonke eziphezu kwakhe. Yoba izimisele ngokuba yathi cwaka kuye ngomhla wokuva kwayo.
15  Ukuba ithe yazitshitshisa ngokupheleleyo emva kokuziva kwayo, yosithwala isiphoso sakhe.
16  “Yiyo leyo imimiselo uYehova awamyalela ngayo uMoses phakathi kwendoda nomfazi wayo, naphakathi koyise nentombi yakhe ebutsheni bayo endlwini kayise.”
16  Ke kaloku uKora unyana kaItsare, unyana kaKohati, unyana kaLevi, wathabatha uDatan noAbhiram oonyana bakaEliyabhi, no-Oni unyana kaPelethe, oonyana bakaRubhen.
2  Bema phambi koMoses, benamadoda angamakhulu amabini anamashumi mahlanu akoonyana bakaSirayeli, izikhulu zendibano, ezazihlanganisene, amadoda adumileyo.
3  Ngoko bahlanganisana nxamnye noMoses noAron baza bathi kubo: “Kwanele ngani, ngokuba indibano iphela ingcwele yaye uYehova uphakathi kwayo. Yini na, ke, ukuba niziphakamise phezu kwebandla likaYehova?”
4  Wathi akukuva oko uMoses wasuka wawa ngobuso.
5  Waza wathetha kuKora nakwindibano yakhe iphela, esithi: “Kusasa uYehova uya kusazisa lowo ongowakhe nalowo ongcwele nalowo omele asondele kuye, yaye nokuba ngubani na amnyulileyo, nguye lowo oya kusondela kuye.
6  Yenzani oku: Zithabatheleni iingcedevu, wena Kora nendibano yakho iphela,
7  nifake umlilo kuzo nize nibeke nesiqhumiso phezu kwazo phambi koYehova ngomso, yaye kothi umntu athe uYehova wamnyula, abe ngcwele yena. Kwanele ngani, nina nyana bakaLevi!”
8  Wahlabela mgama wathi uMoses kuKora: “Ncedani niphulaphule, nina nyana bakaLevi.
9  Yinto encinane na kuni ukuba uThixo kaSirayeli enahlule kwindibano kaSirayeli, wanisondeza kuye ukuba niphumeze inkonzo yomnquba kaYehova, nokuba nime phambi kwendibano ukuze niyilungiselele,
10  ekusondezile nje wena nabazalwana bakho bonke, oonyana bakaLevi? Nifuna ukuzuza kwanobubingeleli na?
11  Ngenxa yeso sizathu wena nayo yonke le ndibano yakho ehlanganisene ndawonye nimelene noYehova. Ke uAron, uyintoni na yena ukuba nimmbombozelele?”
12  Kamva uMoses wathumela ukuba kubizwe uDatan noAbhiram oonyana bakaEliyabhi, kodwa bathi: “Asiy’ apho thina!
13  Yinto encinane na le yokuba usinyuse ezweni eliqukuqela ubisi nobusi uze kusibulala entlango, wada wazenza nenkosana phezu kwethu?
14  Akusingenisanga ezweni eliqukuqela ubisi nobusi, akusinikanga lifa lamasimi nazidiliya. Ufuna ukuwakrukra na amehlo aloo madoda? Asiy’ apho thina!”
15  Wavutha umsindo kaMoses waza wathi kuYehova: “Musa ukujika uwujonge umnikelo wabo wokudla okuziinkozo. Andithabathanga ne-esile elinye eliliduna kubo, yaye andenzakalisanga namnye wabo.”
16  Wathi uMoses kuKora: “Wena nendibano yakho yonke, ze nibe phambi koYehova, wena nabo noAron, ngomso.
17  Ngamnye kuni aze athabathe ugcedevu lwakhe, nibeke isiqhumiso phezu kwazo, elowo kuni alusondeze ugcedevu lwakhe phambi koYehova, iingcedevu ezingamakhulu amabini anamashumi mahlanu, nawe noAron elowo abe nogcedevu lwakhe.”
18  Bathabatha ke ngamnye ugcedevu lwakhe, bafaka umlilo kuzo, babeka isiqhumiso phezu kwazo baza bema emnyangweni wentente yokuhlangana kunye noMoses noAron.
19  Akuba uKora eyihlanganisile yonke indibano nxamnye nabo emnyangweni wentente yokuhlangana, babonakala ubuqaqawuli bukaYehova kwindibano yonke.
20  Wathetha uYehova kuMoses nakuAron, esithi:
21  “Zahluleni kule ndibano, ukuze ndibatshabalalise ngephanyazo.”
22  Bawa ngobuso bathi: “Owu Thixo, Thixo woomoya benyama yonke, kone umntu wamnye nje ucaphukela indibano iphela na?”
23  Wathetha uYehova kuMoses, esithi:
24  “Thetha kwindibano, uthi, ‘Sukani ngokupheleleyo eminqubeni kaKora, noDatan noAbhiram!’”
25  Emva koko wasuka uMoses waya kuDatan noAbhiram, ahamba naye amadoda amakhulu akwaSirayeli.
26  Wandula ke wathetha kwindibano, esithi: “Ncedani nisuke ezintenteni zala madoda angendawo yaye ningachukumisi nantoni na eyeyawo, ukuze ningatshayelwa ngesono sawo sonke.”
27  Basuka ke ngoko nangoko emnqubeni kaKora, noDatan noAbhiram, macala onke, waza waphuma uDatan noAbhiram, bema eminyangweni yeentente zabo, nabafazi babo, noonyana babo nabantwana babo.
28  Wathi uMoses: “Niya kwazi ngale nto ukuba nguYehova ondithumileyo ukwenza zonke ezi zenzo, aziphumi entliziyweni yam:
29  Ukuba aba bantu bathe bafa ngokufa koluntu lonke nokuba bathe bohlwaywa ngesohlwayo soluntu lonke, woba uYehova akandithumanga.
30  Kodwa ukuba uYehova uthe wenza isimanga, umhlaba wawuvula umlomo wawo, wabaginya nento yonke abanayo, behla baya eShiyol bephila, noqonda ke ngoko ngokuqinisekileyo ukuba la madoda awabonisanga ntlonelo kuYehova.”
31  Wathi egqiba nje ukuwathetha onke la mazwi, wacandeka umhlaba ngaphantsi kwabo.
32  Umhlaba wawuvula umlomo wawo, wabaginya bona nezindlu zabo nabantu bonke bakaKora nempahla yabo yonke.
33  Behla bona besaphilile, nako konke okwabo, baya eShiyol, wabagubungela umhlaba, batshabalala ababakho phakathi kwalo ibandla.
34  Onke amaSirayeli awayebajikelezile asaba akubeva bememeza, kuba ayesithi: “Hleze umhlaba usiginye nathi!”
35  Kwaphuma umlilo kuYehova, wawadla amadoda angamakhulu amabini anamashumi mahlanu awayenikela isiqhumiso.
36  Wathetha uYehova kuMoses, esithi:
37  “Yitsho kuEleyazare unyana ka-Aron umbingeleli ukuba azithabathe iingcedevu elangatyeni, ‘Uze wena uwuchithachithe umlilo phaya; ngokuba zingcwele,
38  kwaneengcedevu zaba bantu bonileyo nxamnye nemiphefumlo yabo. Yaye bamele bazenze iipleyiti zesinyithi ezicekethekileyo zokwaleka isibingelelo, ngokuba bazisondeze phambi koYehova, zangcwaliswa; zoba ngumqondiso koonyana bakaSirayeli.’”
39  Wazithabatha ke uEleyazare umbingeleli iingcedevu zobhedu, ababezisondezile abo batshiswayo, zakhandwa zaba zezokwaleka isibingelelo,
40  yaba sisikhumbuzo eso koonyana bakaSirayeli, ukuze kungasondeli mntu wasemzini ungengowenzala ka-Aron ukuba aqhumisele ngesiqhumiso phambi koYehova, ukuze kungabikho bani wehlelwa sesikaKora nendibano yakhe, kanye njengoko uYehova wathethayo kuye ngoMoses.
41  Ngengomso yambombozela kuMoses noAron yonke indibano yoonyana bakaSirayeli, isithi: “Nina, nibabulele abantu bakaYehova.”
42  Kwathi ekuhlanganisaneni ndawonye kwendibano nxamnye noMoses noAron, bakhangela ententeni yokuhlangana; yaye, khangela! nalo ilifu liyigubungele, kwabonakala ubuqaqawuli bukaYehova.
43  Weza uMoses noAron phambi kwentente yokuhlangana.
44  Waza wathetha uYehova kuMoses, esithi:
45  “Nina, sukani phakathi kwale ndibano, ukuze ndibatshabalalise ngephanyazo.” Bawa ngobuso.
46  Emva koko wathi uMoses kuAron: “Thabatha ugcedevu, ufake umlilo kulo ovela esibingelelweni uze ubeke isiqhumiso, ukhawuleze uye kuyo indibano ubacamagushele, kuba oku kumcaphukisile uYehova. Siqalile isibetho!”
47  Waluthabatha ke uAron ngoko nangoko, kanye njengoko uMoses wayethethile, wabalekela phakathi kwebandla; yaye, khangela! naso isibetho siqalile phakathi kwabantu. Ngoko wabeka isiqhumiso waza wabacamagushela abantu.
48  Wema phakathi kwabafileyo nabaphilayo. Ekugqibeleni sayeka isibetho.
49  Abo bafayo sisibetho baba lishumi elinesine lamawaka anamakhulu asixhenxe, ngaphandle kwabafayo ngenxa kaKora.
50  Xa ekugqibeleni uAron wabuyelayo kuMoses emnyangweni wentente yokuhlangana, sasesisele siyekile isibetho.
35  Waqhubeka ethetha uYehova kuMoses emathafeni aziinkqantosi akwaMowabhi ngaseYordan eYeriko, esithi:
2  “Banike umyalelo oonyana bakaSirayeli ukuba banike abaLevi izixeko zokuhlala elifeni labo, babanike namadlelo onke ajikeleze izixeko.
3  Izixeko ziya kuba zezokuhlala, amadlelo wona abe ngawezilwanyana zabo zasekhaya neempahla zabo nawo onke amarhamncwa abo.
4  Amadlelo ezixeko, eniya kuwanika abaLevi, aya kususela eludongeni lwesixeko aze anabele ngaphandle umgama oziikubhite eziliwaka macala onke.
5  Nimele nilinganise ngaphandle kwesixeko kwicala elingasempuma iikubhite ezingamawaka amabini nakwicala elingasemzantsi iikubhite ezingamawaka amabini nakwicala elingasentshona iikubhite ezingamawaka amabini nakwicala elingasemntla iikubhite ezingamawaka amabini, isixeko sibe phakathi. Lawo oba ngamadlelo ezixeko zabo.
6  “Zizo ezi izixeko eniya kuzinika abaLevi: izixeko ezithandathu zokusabela, enobanika ukuba sibalekele kuzo isibulala-mntu, nize ukongezelela kuzo nibanike nezinye izixeko ezingamashumi amane anesibini.
7  Zizonke izixeko enobanika zona abaLevi zoba zizixeko ezingamashumi amane anesibhozo, ndawonye namadlelo azo.
8  Izixeko eniya kubanika zona ziya kuthatyathwa elifeni loonyana bakaSirayeli. Kwabaninzi uya kuthabatha ezininzi, kwabambalwa uya kuthabatha ezimbalwa. Ngamnye, ngokomlinganiselo welifa aya kulidla, uya kunikela ezinye zezixeko zakhe kubaLevi.”
9  Waqhubeka ethetha uYehova kuMoses, esithi:
10  “Thetha koonyana bakaSirayeli, uthi kubo, ‘Niwela iYordan nisiya ezweni laseKanan.
11  Nimele nizikhethele izixeko ezifanelekileyo kuni. Ziya kuba zizixeko zenu zokusabela, yaye simele sibalekele kuzo isibulala-mntu esibethe sabulala umphefumlo singaqondanga.
12  Ziya kuba zizixeko zenu zokusabela kumphindezeli wegazi, ukuze singafi isibulala-mntu side sime phambi kwendibano eya kusigwebela.
13  Ke izixeko eniya kubanika zona, izixeko ezithandathu zokusabela, ziya kusetyenziswa nini.
14  Niya kubanika izixeko ezithathu nganeno kweYordan, nibanike nezixeko ezithathu ezweni laseKanan. Ziya kusebenza njengezixeko zokusabela.
15  Ezi zixeko zithandathu ziya kuba zezokusabela koonyana bakaSirayeli nakumphambukeli nakumfiki ophakathi kwenu, asabele kuzo nabani na obethe wabulala umphefumlo engaqondanga.
16  “‘Ukuba umbethe ngesixhobo sentsimbi waza wafa, ungumbulali. Ufanele abulawe afe umbulali lowo.
17  Ukuba umbethe ngelitye elincinane angafayo ngalo waza wafa, ungumbulali. Ufanele abulawe afe umbulali lowo.
18  Ukuba umbethe ngesixhobo esincinane somthi angafayo ngaso waza wafa, ungumbulali. Ufanele abulawe afe umbulali lowo.
19  “‘Umphindezeli wegazi wombulala ngokwakhe umbulali lowo. Akuqubisana naye wombulala ngokwakhe.
20  Ukuba uthe wamtyhala ngenxa yentiyo okanye wamlalela waza wamgibisela wafa,
21  okanye wambetha ngesandla ngobutshaba wafa, ufanele abulawe afe lowo umbethileyo. Ungumbulali. Umphindezeli wegazi wombulala umbulali lowo akuqubisana naye.
22  “‘Kodwa ukuba uthe wamtyhala ngokungalindelekanga engenabutshaba okanye waphosa nayiphi na into ngakuye engamlalelanga,
23  nokuba lilitye angafayo ngalo engamboni okanye wamwisela ngalo, waza wafa, engenabutshaba naye yaye engafuni kumenzakalisa,
24  iya kugweba indibano phakathi kobethileyo nomphindezeli wegazi ngokwezo zigwebo.
25  Yaye indibano imele isihlangule isibulala-mntu esandleni somphindezeli wegazi, imbuyisele indibano esixekweni sokusabela kwakhe abesabele kuso, kwaye simele sihlale apho ade afe umbingeleli omkhulu othanjiswe ngeoli engcwele.
26  “‘Kodwa ukuba isibulala-mntu sithe saphumela ngaphaya kwemida yesixeko saso sokusabela ebesisabele kuso,
27  waza umphindezeli wegazi wasifumana singaphandle komda wesixeko saso sokusabela, waza umphindezeli wegazi wasibulala isibulala-mntu eso, akayi kuba natyala lagazi.
28  Kuba sifanele sihlale esixekweni saso sokusabela ade afe umbingeleli omkhulu, yaye emva kokufa kombingeleli omkhulu isibulala-mntu singabuyela emhlabeni olilifa laso.
29  Oko koba ngummiselo womgwebo kuni ezizukulwaneni zenu kwiindawo zonke enihlala kuzo.
30  “‘Nabani na obethe wabulala umphefumlo ufanele abulawe njengombulali ngomlomo wamangqina, ke lona ingqina elinye alinakungqina ngomphefumlo ufe.
31  Nize ningathabathi ntlawulelo ngomphefumlo wombulali ofanelwe kukufa, makabulawe afe.
32  Nize ningathabathi ntlawulelo ngalowo usabele esixekweni sakhe sokusabela, ukuba abuye aye kuhlala emhlabeni wakhe ngaphambi kokufa kombingeleli omkhulu.
33  “‘Nize ningalingcolisi ilizwe enikulo; kuba ligazi elingcolisa ilizwe, yaye ilizwe alinakucanyangushelwa ngenxa yegazi eliphalaziweyo kulo ngaphandle kwangegazi lalowo uliphalazileyo.
34  Nize ningalenzi inqambi ke ilizwe enihleli kulo, nendihleli phakathi kwalo; kuba mna Yehova ndihleli phakathi koonyana bakaSirayeli.’”
18  Wathi uYehova kuAron: “Wena ndawonye noonyana bakho nendlu kayihlo niya kuphendula ngesiphoso esiphathelele ingcwele, yaye wena ndawonye noonyana bakho niya kuphendula ngesiphoso esiphathelele ububingeleli benu.
2  Yaye abazalwana bakho besizwe sakwaLevi, isizwana sikayihlo, ndawonye nawe, uze ubasondeze, banamathele kuwe ukuze bakulungiselele, wena noonyana bakho abakunye nawe, phambi kwentente yeSingqino.
3  Bamele bagcine imbopheleleko yabo kuwe nembopheleleko yabo kwintente iphela. Kuphela nje bamele bangasondeli empahleni yendawo engcwele nasesibingelelweni ukuze bangafi, bona kunye nani.
4  Bonamathela kuwe, bagcine imbopheleleko yentente yokuhlangana ngokuphathelele yonke inkonzo yasententeni, yaye owasemzini makangasondeli kuni.
5  Nize niyigcine imbopheleleko yenu endaweni engcwele nembopheleleko yenu esibingelelweni, ukuze ndingacatshukiswa kwakhona ngoonyana bakaSirayeli.
6  Mna ke, khangela! ndibathabathile abazalwana benu, abaLevi, phakathi koonyana bakaSirayeli, baba sisipho kuni, njengoko benikelwe kuYehova ukuze baphumeze inkonzo ententeni yokuhlangana.
7  Ke wena ndawonye noonyana bakho nize nibugcine ububingeleli benu ezintweni zonke eziphathelelene nesibingelelo nangokuphathelele okungaphakathi kwekhuselo; niphumeze inkonzo. Ndininika ububingeleli njengenkonzo yenu esisipho, yaye owasemzini osondelayo ufanele abulawe.”
8  Wathetha ngokubhekele phaya uYehova kuAron esithi: “Khangela! iminikelo eyenzelwa mna ndiyinikela elugcinweni lwakho. Ezintweni zonke ezingcwele zoonyana bakaSirayeli ndikunika yona njengesahlulo sakho noonyana bakho, ibe ngumxhesho wenu kuse kwixesha elingenammiselo.
9  Oku kufanele kube kokwakho ezintweni ezizezona zingcwele, emnikelweni wasemlilweni, eminikelweni yabo yonke kwanakuyo yonke iminikelo yabo yokudla okuziinkozo neminikelo yabo yonke yesono neminikelo yabo yonke yetyala, abayibuyisela kum. Yona yoba yeyona nto ingcwele kuwe nakoonyana bakho.
10  Nimele niyidlele kweyona ndawo ingcwele. Yonke into eyindoda ifanele iyidle. Yoba yinto engcwele kuwe.
11  Kuko oku okuya kuba kokwakho: Umnikelo wesipho sabo kunye nawo wonke umnikelo otshangatshangiswayo woonyana bakaSirayeli. Ndiwunika wena noonyana bakho neentombi zakho ezikunye nawe, ube ngumxhesho wexesha elingenammiselo. Wonke ubani ohlambulukileyo endlwini yakho angawudla.
12  “Yonke ioli eyeyona ilungileyo nayo yonke iwayini entsha eyeyona ilungileyo nokudla okuziinkozo, iintlahlela zabo, abazinika uYehova, ndizinike wena.
13  Iintlahlela zako konke okusezweni labo, abazizisa kuYehova, zoba zezakho. Wonke ubani ohlambulukileyo endlwini yakho angazidla.
14  “Yonke into enikelweyo kwaSirayeli yoba yeyakho.
15  “Yonke into evula isibeleko, yalo lonke uhlobo lwenyama, abaya kuyisondeza kuYehova, ebantwini nakwizilo, yoba yeyakho. Noko ke, wona amazibulo abantu umele uwakhulule; namazibulo ezilo ezingahlambulukanga ufanele uwakhulule.
16  Yaye ufanele uwakhulule ngexabiso lawo lenkululo ukususela kwanyanga-nye ubudala, ngokwexabiso elithelekelelwayo, leeshekele ezintlanu ngokweshekele yendawo engcwele. Yona iziigera ezingamashumi amabini.
17  Kuphela ngamazibulo eenkunzi zeenkomo okanye amazibulo eenkunzi zeemvana okanye amazibulo eebhokhwe ongafanele uwakhulule. Ayinto engcwele wona. Igazi lawo ufanele ulifefe esibingelelweni, yaye uqhumisele ngamanqatha awo, ibe ngumnikelo wasemlilweni lowo olivumba elithozamisayo kuYehova.
18  Inyama yawo yoba yeyakho. Njengencum yomnikelo otshangatshangiswayo nanjengomlenze wasekunene, yoba yeyakho.
19  Yonke iminikelo engcwele, abayinikela kuYehova oonyana bakaSirayeli, ndiyinika wena ndawonye noonyana bakho neentombi zakho, ibe ngumxhesho wexesha elingenammiselo. Ingumnqophiso wetyuwa wexesha elingenammiselo phambi koYehova, kuwe ndawonye nenzala yakho.”
20  Waqhubeka wathi uYehova kuAron: “Ezweni labo akuyi kuba nalifa, yaye akuyi kuba nasabelo phakathi kwabo. Ndim isabelo sakho nelifa lakho phakathi koonyana bakaSirayeli.
21  “Khangela! oonyana bakaLevi ndibanika zonke izishumi kwaSirayeli njengelifa ngenxa yenkonzo yabo, inkonzo yasententeni yokuhlangana.
22  Oonyana bakaSirayeli bafanele bangaphindi basondele ententeni yokuhlangana ukuze bangaziziseli isono baze bafe.
23  NgabaLevi abafanele baphumeze inkonzo yasententeni yokuhlangana, yaye ngabo abaya kuphendula ngesiphoso sabo. Kungummiselo wexesha elingenammiselo ukuthi abafanele bafumane lifa phakathi koonyana bakaSirayeli.
24  Ngokuba isishumi soonyana bakaSirayeli, abasinikela kuYehova njengomnikelo, ndisinike abaLevi njengelifa. Kungenxa yoko ndithe kubo, ‘Abafanele bafumane lifa phakathi koonyana bakaSirayeli.’”
25  Wandula ke wathetha uYehova kuMoses, esithi:
26  “Thetha kubaLevi, uthi kubo, ‘Niya kwamkela koonyana bakaSirayeli isishumi endininika sona esiphuma kubo njengelifa lenu, yaye nimele nithabathe isishumi kwisishumi eso nize nenze ngaso umnikelo kuYehova.
27  Yaye siya kubalelwa kuni njengomnikelo wenu, njengokudla okuziinkozo kwasesandeni nanjengemveliso epheleleyo yesixovulelo sewayini okanye seoli.
28  Ngokunjalo nani niya kunikela umnikelo kuYehova ngazo zonke izishumi zenu eniya kuzamkela koonyana bakaSirayeli, nize kuzo ninike uAron umbingeleli umnikelo kaYehova.
29  Kuzo zonke izipho eninikwa zona, ezona zilungileyo kuzo, nonikela ngazo yonke iminikelo kaYehova, ibe yinto engcwele evela kuzo.’
30  “Uze uthi ke kubo, ‘Ekunikeleni kwenu ezona zilungileyo kuzo, ngokuqinisekileyo oko kuya kubalelwa kubaLevi njengemveliso yasesandeni nanjengemveliso yesixovulelo sewayini okanye seoli.
31  Yaye nimele nikudlele oko kuyo yonke indawo, nina nezindlu zenu, kuba ngumvuzo wenu lowo ngenxa yenkonzo yenu ententeni yokuhlangana.
32  Kwaye nimele ningaziziseli isono ngawo ekunikeleni kwenu ngeyona nxalenye ilungileyo yawo, yaye nimele ningazihlambeli izinto ezingcwele zoonyana bakaSirayeli, ukuze ningafi.’”
17  Wathetha uYehova kuMoses, esithi:
2  “Thetha koonyana bakaSirayeli uze uthabathe kubo intonga ibe nye kwindlu nganye yooyise kwizikhulu zabo zonke, ngokwezindlu zooyise, iintonga ezilishumi elinesibini. Uze ubhale igama lakhe ngamnye entongeni yakhe.
3  Wobhala igama lika-Aron entongeni yakwaLevi, kuba yoba nye intonga yentloko yendlu yooyise.
4  Uze uzibeke ententeni yokuhlangana phambi kweSingqino, apho ndizibonakalisa khona kuni rhoqo.
5  Kothi indoda endinyule yona, intonga yayo imile amathupha, ndikudambise ngokuqinisekileyo ukumbombozela koonyana bakaSirayeli, abanimbombozelela ngako.”
6  Wathetha ke uMoses koonyana bakaSirayeli, zaza zonke izikhulu zabo zamnika intonga yesikhulu ngasinye, intonga yesikhulu ngasinye, ngokwezindlu zooyise, zalishumi elinesibini iintonga; nentonga ka-Aron yayiphakathi kweentonga zazo.
7  Wazibeka uMoses iintonga ezo phambi koYehova ententeni yeSingqino.
8  Kwathi ngengomso akungena uMoses ententeni yeSingqino, khangela! intonga ka-Aron wendlu kaLevi isuke yadubula, yamila amathupha yaza yavelisa iintyatyambo neeamangile ezivuthiweyo.
9  Waphuma ke uMoses neentonga ezo zaziphambi koYehova weza nazo koonyana bonke bakaSirayeli, bakhangela baza bathabatha ndoda nganye intonga yayo.
10  Wathi ke ngoko uYehova kuMoses: “Yibuyisele intonga ka-Aron phambi kweSingqino ukuze igcinwe njengomqondiso koonyana bemvukelo, kuze kupheliswe ukundimbombozelela kwabo, ukuze bangafi.”
11  Ngoko nangoko wenza ke uMoses kanye njengoko uYehova wamyalelayo. Wenza kanye njengoko.
12  Bathi oonyana bakaSirayeli kuMoses: “Makube ke siza kubhubha xa kunjalo, sitshabalale, nakanjani na siza kutshabalala sonke.
13  Nabani na osondelayo emnqubeni kaYehova, uya kufa! Ngaba simele sibhubhe ngaloo ndlela na?”
9  Wahlabela mgama uYehova ethetha kuMoses entlango yaseSinayi ngonyaka wesibini wokuphuma kwabo ezweni laseYiputa, ngenyanga yokuqala, esithi:
2  “Ngoku oonyana bakaSirayeli bafanele balungiselele umbingelelo wepasika ngexesha lawo elimisiweyo.
3  Nowulungiselela ngomhla weshumi elinesine kule nyanga phakathi kweengokuhlwa ezimbini ngexesha lawo elimisiweyo. Nize niwulungiselele ngokwemimiselo yawo yonke nangokwenkqubo yawo eqhelekileyo yonke.”
4  Wathetha ke uMoses koonyana bakaSirayeli ukuba bawulungiselele umbingelelo wepasika.
5  Bawulungiselela ke umbingelelo wepasika ngenyanga yokuqala, ngomhla weshumi elinesine lwenyanga leyo phakathi kweengokuhlwa ezimbini, entlango yaseSinayi. Njengako konke uYehova awamyalela kona uMoses, benjenjalo oonyana bakaSirayeli.
6  Ke kaloku kwakukho abantu ababengahlambulukanga ngenxa yomphefumlo womntu kangangokuba abazange babe nako ukulungiselela umbingelelo wepasika ngaloo mhla. Ngoko ke basondela phambi koMoses noAron ngaloo mhla.
7  Bandula bathi aba bantu kuye: “Asihlambulukanga ngenxa yomphefumlo womntu. Sithintelwa ngani na ukuba singasondezi umnikelo kuYehova ngexesha lawo elimisiweyo phakathi koonyana bakaSirayeli?”
8  Wathi uMoses kubo: “Yimani phaya, khe ndive ukuba uYehova woyalela athini na ngani.”
9  Wandula ke uYehova wathetha kuMoses, esithi:
10  “Thetha koonyana bakaSirayeli, uthi, ‘Nakuba nawuphi na umntu kuni okanye kwizizukulwana zenu esenokungahlambuluki ngenxa yomphefumlo okanye athabathe uhambo olude, naye umele awulungiselele umbingelelo wepasika kuYehova.
11  Bowulungiselela ngenyanga yesibini, ngomhla weshumi elinesine phakathi kweengokuhlwa ezimbini. Bafanele bawudle kunye namaqebengwana angenagwele nemifuno ekrakra.
12  Bamele bangashiyi nto kuwo kude kuse, bangaphuli thambo lawo. Bowulungiselela ngokommiselo wonke wepasika.
13  Kodwa ukuba umntu ohlambulukileyo nongekho seluhambeni othe akakukhathalela ukulungiselela umbingelelo wepasika, loo mphefumlo umele unqunyulwe ungabikho phakathi kwabantu bakowawo, ngokuba awuwusondezanga umnikelo kaYehova ngexesha lawo elimisiweyo. Loo mntu wophendula ngesono sakhe.
14  “‘Ukuba umphambukeli uthe wahlala nani njengomphambukeli, naye umele awulungiselele umbingelelo wepasika kuYehova. Ufanele awenze ngokommiselo wepasika nangokwenkqubo yawo eqhelekileyo. Ummiselo woba mnye kuni, kokubini kumphambukeli nakwinzalelwane yelizwe.’”
15  Ngomhla wokumiswa komnquba ilifu lawugubungela umnquba wentente yeSingqino, ngokuhlwa lalisiba njengembonakalo yomlilo phezu komnquba kude kuse.
16  Leyo yindlela oku okwakuqhubeka ngayo rhoqo: Ilifu laliwugubungela emini, libe yimbonakalo yomlilo ebusuku.
17  Xa sukuba linyuka ilifu lisuke phezu kwentente, babenduluka oonyana bakaSirayeli emva koko, yaye apho lalisithi zinzi khona ilifu, babemisa khona iinkampu zabo oonyana bakaSirayeli.
18  Oonyana bakaSirayeli babenduluka ngokomyalelo kaYehova, yaye babemisa iinkampu ngokomyalelo kaYehova. Zonke iintsuku elalithe zinzi ngazo ilifu phezu komnquba, babehlala bemise iinkampu.
19  Yaye xa ilifu lihleli ithuba elide phezu komnquba, babeyigcina imfanelo yabo kuYehova oonyana bakaSirayeli ngokuthi banganduluki.
20  Maxa wambi ilifu lalihlala iintsuku ezimbalwa phezu komnquba. Ngokomyalelo kaYehova babehlala bemise iinkampu, yaye babenduluka ngokomyalelo kaYehova.
21  Maxa wambi ilifu lalihlala ukususela ngokuhlwa kude kuse; yaye laliphakama ilifu elo kwakusa, baze banduluke. Enoba ilifu laliphakama emini okanye ngokuhlwa, babenduluka nabo.
22  Enoba ilifu lalihlala iintsuku ezimbini okanye inyanga okanye iintsuku ezingakumbi phezu komnquba, babehlala bemise iinkampu oonyana bakaSirayeli, banganduluki, kodwa ekuphakameni kwalo babenduluka.
23  Babemisa iinkampu ngokomyalelo kaYehova, yaye babenduluka ngokomyalelo kaYehova. Bayigcina imbopheleleko yabo kuYehova ngokomyalelo kaYehova ngoMoses.
28  Wathetha ngokubhekele phaya uYehova kuMoses, esithi:
2  “Bayalele oonyana bakaSirayeli, uthi kubo, ‘Nifanele nikunyamekele ukusondeza kum umnikelo wam, isonka sam, esiyiminikelo yasemlilweni njengevumba elithozamisayo kum, ngamaxesha ayo amisiweyo.’
3  “Yaye uze uthi kubo, ‘Nguwo lo umnikelo wasemlilweni eniya kuwusondeza kuYehova: ziinkunzi ezimbini zeemvana ngosuku, eziphilileyo, ezimnyaka-mnye ubudala, zibe ngumnikelo otshiswayo othe rhoqo.
4  Enye inkunzi yemvana woyinikela kusasa, uze enye inkunzi yemvana uyinikele phakathi kweengokuhlwa ezimbini,
5  kunye nesahlulo seshumi se-efa yomgubo ocolekileyo sibe ngumnikelo wokudla okuziinkozo ogalelwe ioli engqushiweyo esisahlulo sesine sehin;
6  umnikelo otshiswayo othe rhoqo, owenzelwa eNtabeni yeSinayi njengevumba elithozamisayo, umnikelo wasemlilweni kuYehova,
7  nomnikelo wawo othululwayo, ube sisahlulo sesine sehin kwinkunzi yemvana nganye. Uze uthululele endaweni engcwele umnikelo othululwayo wesiselo esinxilisayo oya kuYehova.
8  Enye inkunzi yemvana woyinikela phakathi kweengokuhlwa ezimbini. Woyenza ngomnikelo wokudla okuziinkozo ofanayo nowakusasa nangomnikelo wawo othululwayo ofanayo, ibe ngumnikelo wasemlilweni lowo, olivumba elithozamisayo kuYehova.
9  “‘Noko ke, ngomhla wesabatha nosondeza iinkunzi ezimbini zeemvana eziphilileyo ezimnyaka-mnye ubudala nemilinganiselo yeshumi emibini yomgubo ocolekileyo, ibe ngumnikelo wokudla okuziinkozo ogalelwe ioli, nomnikelo wawo othululwayo,
10  ibe ngumnikelo onyukayo ke lowo wesabatha ngesabatha yawo, ndawonye nomnikelo otshiswayo othe rhoqo nomnikelo wawo othululwayo.
11  “‘Ekuqaleni kweenyanga zenu nosondeza kuYehova umnikelo otshiswayo wamathole amabini eenkomo aziinkunzi nenkunzi yegusha enye, kwaneenkunzi zeemvana eziphilileyo ezimnyaka-mnye ubudala zibe sixhenxe,
12  nemilinganiselo yeshumi emithathu yomgubo ocolekileyo, ibe ngumnikelo wokudla okuziinkozo ogalelwe ioli wenkunzi yenkomo nganye nemilinganiselo yeshumi emine yomgubo ocolekileyo, ibe ngumnikelo wokudla okuziinkozo ogalelwe ioli wenkunzi leyo enye yegusha,
13  nemilinganiselo yeshumi emibini yomgubo ocolekileyo ngokwahlukahlukeneyo, ibe ngumnikelo wokudla okuziinkozo ogalelwe ioli wenkunzi yemvana nganye, ibe ngumnikelo otshiswayo lowo, olivumba elithozamisayo, umnikelo wasemlilweni kuYehova.
14  Yaye iminikelo yayo ethululwayo yoba sisiqingatha sehin yewayini kuyo inkunzi yenkomo nesahlulo sesithathu sehin kuyo inkunzi yegusha nesahlulo sesine sehin kuyo inkunzi yemvana. Nguwo lowo umnikelo otshiswayo wenyanga ngenyanga ezinyangeni zawo zonyaka.
15  Kwakhona, kufanele kunikelwe netakane elinye lebhokhwe libe ngumnikelo wesono kuYehova ukongezelela kumnikelo otshiswayo othe rhoqo ndawonye nomnikelo wawo othululwayo.
16  “‘Ngenyanga yokuqala, ngosuku lweshumi elinesine enyangeni leyo, yipasika kaYehova.
17  Yaye ngomhla weshumi elinesihlanu enyangeni leyo ngumthendeleko. Iintsuku ezisixhenxe kodliwa amaqebengwana angenagwele.
18  Ngosuku lokuqala kuya kubakho indibano engcwele. Nize ningenzi naluphi na uhlobo lomsebenzi onzima.
19  Nimele nisondeze amathole amabini eenkomo aziinkunzi nenkunzi yegusha enye neenkunzi zeemvana ezimnyaka-mnye ubudala zibe sixhenxe, zibe ngumnikelo wasemlilweni, umnikelo otshiswayo kuYehova. Zifanele zibe zeziphilileyo kuni.
20  Nize niwenze umnikelo wazo wokudla okuziinkozo ngomgubo ocolekileyo ogalelwe ioli eyimilinganiselo yeshumi emithathu kuyo inkunzi nemilinganiselo yeshumi emibini kuyo inkunzi yegusha.
21  Uze wenze imilinganiselo yeshumi eyahlukahlukeneyo yenkunzi yemvana nganye kuzo iinkunzi zeemvana ezisixhenxe;
22  nebhokhwe ibe nye yomnikelo wesono wokunicamagushela.
23  Nowenza wona ngaphandle komnikelo otshiswayo wakusasa, ongowomnikelo otshiswayo othe rhoqo.
24  Nize ngokufanayo nenze umnikelo wamihla le kangangeentsuku ezisixhenxe, ube sisonka, umnikelo wasemlilweni, olivumba elithozamisayo kuYehova. Ufanele wenziwe ndawonye nomnikelo otshiswayo othe rhoqo, nomnikelo wawo othululwayo.
25  Yaye ngomhla wesixhenxe nifanele nibe nendibano engcwele. Nize ningenzi naluphi na uhlobo lomsebenzi onzima.
26  “‘Ngomhla wentlahlela, ekuwusondezeni kwenu umnikelo wokudla okutsha okuziinkozo kuYehova, ethekweni lenu leeveki, nifanele nibe nendibano engcwele. Nize ningenzi naluphi na uhlobo lomsebenzi onzima.
27  Nosondeza umnikelo otshiswayo olivumba elithozamisayo kuYehova wamathole amabini eenkomo aziinkunzi, nenkunzi yegusha enye, neenkunzi zeemvana ezimnyaka-mnye ubudala zibe sixhenxe;
28  nomnikelo wazo wokudla okuziinkozo womgubo ocolekileyo ogalelwe ioli oyimilinganiselo yeshumi emithathu kuyo inkunzi yenkomo nganye, nemilinganiselo yeshumi emibini kuyo inkunzi yegusha nganye,
29  nomlinganiselo weshumi ngokwahlukahlukeneyo kwinkunzi yemvana nganye kuzo iinkunzi zeemvana ezisixhenxe;
30  netakane lebhokhwe elinye lokunicamagushela.
31  Ezo zinto nozenza ngaphandle komnikelo otshiswayo othe rhoqo nomnikelo wawo wokudla okuziinkozo. Zifanele zibe zeziphilileyo kuni, neminikelo yazo ethululwayo.
27  Zasondela iintombi zikaTselofehadi unyana kaHefere unyana kaGiliyadi unyana kaMakire unyana kaManase, weentsapho zakwaManase unyana kaYosefu. Ngawo ke la amagama eentombi zakhe ezo: NguMahala, uNowa noHogela noMilka noTirtsa.
2  Zema phambi koMoses naphambi koEleyazare umbingeleli naphambi kwezikhulu nendibano yonke emnyangweni wentente yokuhlangana, zathi:
3  “Ubawo wafela entlango, kodwa wayengekho phakathi kwendibano, oko kukuthi, abo bakha uluhlu nxamnye noYehova kwindibano kaKora, kodwa wafela esakhe isono; yaye wayengenanyana.
4  Yini na ke ukuba igama likabawo licinywe phakathi kwentsapho yakhe kuba engenanyana? Owu khawusinike ilifa phakathi kwabazalwana bakabawo.”
5  UMoses wasibeka isimangalo sazo phambi koYehova.
6  Ngoko wathi uYehova kuMoses:
7  “Iintombi zikaTselofehadi zilungisile ukuthetha. Ufanele nakanjani na uzinike ilifa phakathi kwabazalwana bakayise, ulidlulisele kuzo ilifa likayise.
8  Yaye uze uthethe koonyana bakaSirayeli, uthi, ‘Xa ithe yafa indoda ingenanyana, nimele nilidlulisele ilifa layo kwintombi yayo.
9  Ukuba ayinantombi, nimele nilinike abantakwayo ilifa layo.
10  Ukuba ayinabantakwayo, nimele nilinike abantakwaboyise ilifa layo.
11  Ukuba uyise akanabo abantakwabo, nimele ilifa layo nilinike isalamane sayo segazi esisesona sisondeleyo kuyo entsatsheni yayo. Yoba ngummiselo wesigwebo ke lowo koonyana bakaSirayeli, kanye njengoko uYehova emyalele uMoses.’”
12  Wandula ke wathi uYehova kuMoses: “Nyuka uye kule ntaba yeAbharim ukuze ulibone ilizwe endiya kuthi ngokuqinisekileyo ndilinike oonyana bakaSirayeli.
13  Wakuba ulibonile, uya kuthi ke nawe uhlanganiselwe ebantwini bakowenu, ewe, wena, kanye njengokuba wahlanganiselwayo noAron umntakwenu,
14  kuba nawuvukelayo umyalelo wam entlango yaseTsin engxabanweni yendibano, endaweni yokundingcwalisa ngamanzi lawo phambi kwamehlo abo. Lawo ngamanzi aseMeribha eKadeshe entlango yaseTsin.”
15  Wathetha ke uMoses kuYehova, esithi:
16  “Makathi ke uYehova uTHIXO woomoya benyama yonke amisele indoda yokuvelela indibano
17  eya kuphuma phambi kwabo, ingene phambi kwabo, ibakhuphe ize ibangenise, ukuze ingabi njengezimvu ezingenamalusi indibano kaYehova.”
18  Ngoko wathi uYehova kuMoses: “Zithabathele uYoshuwa unyana kaNun, indoda okuyo umoya, umbeke isandla;
19  yaye uze ummise phambi koEleyazare umbingeleli naphambi kwendibano yonke, ummisele phambi kwamehlo abo.
20  Uze uthabathe kwisidima sakho, ubeke phezu kwakhe, ukuze imphulaphule yonke indibano yoonyana bakaSirayeli.
21  Ke yena uya kuma phambi koEleyazare umbingeleli, aze ambuzele ngokugweba kweUrim phambi koYehova. Baya kuphuma ngokomyalelo wakhe baze bangene ngokomyalelo wakhe, yena noonyana bonke bakaSirayeli ndawonye naye nendibano yonke.”
22  Wenza ke uMoses kanye njengoko uYehova wamyalelayo. Wamthabatha uYoshuwa, wammisa phambi koEleyazare umbingeleli naphambi kwendibano yonke,
23  wambeka izandla waza wammisela, kanye njengoko uYehova wathethayo ngoMoses.
7  Mhla wagqiba uMoses ukumisela umnquba wawuthambisa waza wawungcwalisa nempahla yawo yonke nesibingelelo neempahla zaso zonke. Ngoko wazithambisa waza wazingcwalisa.
2  Zandula ke izikhulu zakwaSirayeli, iintloko zezindlu zooyise, ezazizizikhulu zezizwe nezazisongamela abo babhaliswayo, zenza umnikelo,
3  zawuzisa umnikelo wazo phambi koYehova, iinqwelo ezinophahla zantandathu neenkomo ezilishumi elinesibini, yayinqwelo kwizikhulu ezibini, yayinkunzi yenkomo kuso ngasinye; zazisondeza phambi komnquba.
4  Wathi uYehova kuMoses mayela noku:
5  “Kwamkele oku kuzo, kusetyenziselwe ukuphumeza inkonzo yasententeni yokuhlangana, uze ukunike abaLevi, elowo ngokwenkonzo yakhe.”
6  Wazamkela ke uMoses iinqwelo neenkomo waza wazinika abaLevi.
7  Oonyana bakaGershon wabanika iinqwelo ezimbini neenkomo ezine ngokwenkonzo yabo,
8  waza oonyana bakaMerari wabanika iinqwelo ezine neenkomo ezisibhozo ngokwenkonzo yabo, esandleni sikaItamare unyana ka-Aron umbingeleli.
9  Kodwa bona oonyana bakaKohati akabanikanga nto, ngokuba babekhonza kwindawo engcwele. Kwaye bona babethwala ngegxalaba.
10  Ngoko ke izikhulu zenza umnikelo wazo wokusungulwa kwesibingelelo ngomhla wokuthanjiswa kwaso, zaza zawusondeza izikhulu umnikelo wazo phambi kwesibingelelo.
11  Ngako oko wathi uYehova kuMoses: “Masibe sinye isikhulu ngosuku esisondeza umnikelo waso wokusungulwa kwesibingelelo, ize ibe sesinye isikhulu ngolunye usuku.”
12  Ngoko ke owawusondezayo umnikelo wakhe ngosuku lokuqala yaba nguNashon unyana ka-Aminadabhi wesizwe sakwaYuda.
13  Umnikelo wakhe waba sisitya esinye sesilivere, esibunzima baso bulikhulu elinamashumi mathathu eeshekele, sasinye isitya sesilivere esiziishekele ezingamashumi asixhenxe ngokweshekele yendawo engcwele, zozibini zizele ngumgubo ocolekileyo womnikelo wokudla okuziinkozo ogalelwe ioli;
14  yanye indebe yegolide eziishekele ezilishumi, izele sisiqhumiso;
15  lalinye ithole lenkomo eliyinkunzi, yanye inkunzi yegusha, yanye inkunzi yemvana ekunyaka wayo wokuqala, zaba zezomnikelo otshiswayo;
16  lalinye itakane lebhokhwe lomnikelo wesono;
17  ezombingelelo wobudlelane zaba mbini iinkomo, zantlanu iinkunzi zeegusha, zantlanu iinkunzi zeebhokhwe, zantlanu iinkunzi zeemvana nganye kuzo inonyaka ubudala. Nguwo lowo umnikelo kaNashon unyana ka-Aminadabhi.
18  Ngosuku lwesibini uNetaneli unyana kaTsuware, isikhulu sakwaIsakare, wenza umnikelo.
19  Umnikelo wakhe waba sisitya esinye sesilivere, esibunzima baso bulikhulu elinamashumi mathathu eeshekele, sasinye isitya sesilivere esiziishekele ezingamashumi asixhenxe ngokweshekele yendawo engcwele, zozibini zizele ngumgubo ocolekileyo womnikelo wokudla okuziinkozo ogalelwe ioli;
20  yanye indebe yegolide eziishekele ezilishumi, izele sisiqhumiso;
21  lalinye ithole lenkomo eliyinkunzi, yanye inkunzi yegusha, yanye inkunzi yemvana ekunyaka wayo wokuqala, zaba zezomnikelo otshiswayo;
22  lalinye itakane lebhokhwe lomnikelo wesono;
23  ezombingelelo wobudlelane zaba mbini iinkomo, zantlanu iinkunzi zeegusha, zantlanu iinkunzi zeebhokhwe, zantlanu iinkunzi zeemvana nganye kuzo inonyaka ubudala. Nguwo lowo umnikelo kaNetaneli unyana kaTsuware.
24  Ngosuku lwesithathu yaba sisikhulu soonyana bakaZebhulon, uEliyabhi unyana kaHelon.
25  Umnikelo wakhe waba sisitya esinye sesilivere, esibunzima baso bulikhulu elinamashumi mathathu eeshekele, sasinye isitya sesilivere esiziishekele ezingamashumi asixhenxe ngokweshekele yendawo engcwele, zozibini zizele ngumgubo ocolekileyo womnikelo wokudla okuziinkozo ogalelwe ioli;
26  yanye indebe yegolide eziishekele ezilishumi, izele sisiqhumiso;
27  lalinye ithole lenkomo eliyinkunzi, yanye inkunzi yegusha, yanye inkunzi yemvana ekunyaka wayo wokuqala, zaba zezomnikelo otshiswayo;
28  lalinye itakane lebhokhwe lomnikelo wesono;
29  ezombingelelo wobudlelane zaba mbini iinkomo, zantlanu iinkunzi zeegusha, zantlanu iinkunzi zeebhokhwe, zantlanu iinkunzi zeemvana nganye kuzo inonyaka ubudala. Nguwo lowo umnikelo kaEliyabhi unyana kaHelon.
30  Ngosuku lwesine yaba sisikhulu soonyana bakaRubhen, uElitsure unyana kaShedeyure.
31  Umnikelo wakhe waba sisitya esinye sesilivere, esibunzima baso bulikhulu elinamashumi mathathu eeshekele, sasinye isitya sesilivere esiziishekele ezingamashumi asixhenxe ngokweshekele yendawo engcwele, zozibini zizele ngumgubo ocolekileyo womnikelo wokudla okuziinkozo ogalelwe ioli;
32  yanye indebe yegolide eziishekele ezilishumi, izele sisiqhumiso;
33  lalinye ithole lenkomo eliyinkunzi, yanye inkunzi yegusha, yanye inkunzi yemvana ekunyaka wayo wokuqala, zaba zezomnikelo otshiswayo;
34  lalinye itakane lebhokhwe lomnikelo wesono;
35  ezombingelelo wobudlelane zaba mbini iinkomo, zantlanu iinkunzi zeegusha, zantlanu iinkunzi zeebhokhwe, zantlanu iinkunzi zeemvana nganye kuzo inonyaka ubudala. Nguwo lowo umnikelo kaElitsure unyana kaShedeyure.
36  Ngosuku lwesihlanu yaba sisikhulu soonyana bakaSimeyon, uShelumiyeli unyana kaTsurishadayi.
37  Umnikelo wakhe waba sisitya esinye sesilivere, esibunzima baso bulikhulu elinamashumi mathathu eeshekele, sasinye isitya sesilivere esiziishekele ezingamashumi asixhenxe ngokweshekele yendawo engcwele, zozibini zizele ngumgubo ocolekileyo womnikelo wokudla okuziinkozo ogalelwe ioli;
38  yanye indebe yegolide eziishekele ezilishumi, izele sisiqhumiso;
39  lalinye ithole lenkomo eliyinkunzi, yanye inkunzi yegusha, yanye inkunzi yemvana ekunyaka wayo wokuqala, zaba zezomnikelo otshiswayo;
40  lalinye itakane lebhokhwe lomnikelo wesono;
41  ezombingelelo wobudlelane zaba mbini iinkomo, zantlanu iinkunzi zeegusha, zantlanu iinkunzi zeebhokhwe, zantlanu iinkunzi zeemvana nganye kuzo inonyaka ubudala. Nguwo lowo umnikelo kaShelumiyeli unyana kaTsurishadayi.
42  Ngosuku lwesithandathu yaba sisikhulu soonyana bakaGadi, uEliyasafu unyana kaDehuweli.
43  Umnikelo wakhe waba sisitya esinye sesilivere, esibunzima baso bulikhulu elinamashumi mathathu eeshekele, sasinye isitya sesilivere esiziishekele ezingamashumi asixhenxe ngokweshekele yendawo engcwele, zozibini zizele ngumgubo ocolekileyo womnikelo wokudla okuziinkozo ogalelwe ioli;
44  yanye indebe yegolide eziishekele ezilishumi, izele sisiqhumiso;
45  lalinye ithole lenkomo eliyinkunzi, yanye inkunzi yegusha, yanye inkunzi yemvana ekunyaka wayo wokuqala, zaba zezomnikelo otshiswayo;
46  lalinye itakane lebhokhwe lomnikelo wesono;
47  ezombingelelo wobudlelane zaba mbini iinkomo, zantlanu iinkunzi zeegusha, zantlanu iinkunzi zeebhokhwe, zantlanu iinkunzi zeemvana nganye kuzo inonyaka ubudala. Nguwo lowo umnikelo kaEliyasafu unyana kaDehuweli.
48  Ngosuku lwesixhenxe yaba sisikhulu soonyana bakaEfrayim, uElishama unyana ka-Amihudi.
49  Umnikelo wakhe waba sisitya esinye sesilivere, esibunzima baso bulikhulu elinamashumi mathathu eeshekele, sasinye isitya sesilivere esiziishekele ezingamashumi asixhenxe ngokweshekele yendawo engcwele, zozibini zizele ngumgubo ocolekileyo womnikelo wokudla okuziinkozo ogalelwe ioli;
50  yanye indebe yegolide eziishekele ezilishumi, izele sisiqhumiso;
51  lalinye ithole lenkomo eliyinkunzi, yanye inkunzi yegusha, yanye inkunzi yemvana ekunyaka wayo wokuqala, zaba zezomnikelo otshiswayo;
52  lalinye itakane lebhokhwe lomnikelo wesono;
53  ezombingelelo wobudlelane zaba mbini iinkomo, zantlanu iinkunzi zeegusha, zantlanu iinkunzi zeebhokhwe, zantlanu iinkunzi zeemvana nganye kuzo inonyaka ubudala. Nguwo lowo umnikelo kaElishama unyana ka-Amihudi.
54  Ngosuku lwesibhozo yaba sisikhulu soonyana bakaManase, uGamaliyeli unyana kaPedatsure.
55  Umnikelo wakhe waba sisitya esinye sesilivere, esibunzima baso bulikhulu elinamashumi mathathu eeshekele, sasinye isitya sesilivere esiziishekele ezingamashumi asixhenxe ngokweshekele yendawo engcwele, zozibini zizele ngumgubo ocolekileyo womnikelo wokudla okuziinkozo ogalelwe ioli;
56  yanye indebe yegolide eziishekele ezilishumi, izele sisiqhumiso;
57  lalinye ithole lenkomo eliyinkunzi, yanye inkunzi yegusha, yanye inkunzi yemvana ekunyaka wayo wokuqala, zaba zezomnikelo otshiswayo;
58  lalinye itakane lebhokhwe lomnikelo wesono;
59  ezombingelelo wobudlelane zaba mbini iinkomo, zantlanu iinkunzi zeegusha, zantlanu iinkunzi zeebhokhwe, zantlanu iinkunzi zeemvana nganye kuzo inonyaka ubudala. Nguwo lowo umnikelo kaGamaliyeli unyana kaPedatsure.
60  Ngosuku lwesithoba yaba sisikhulu soonyana bakaBhenjamin, uAbhidan unyana kaGidiyoni.
61  Umnikelo wakhe waba sisitya esinye sesilivere, esibunzima baso bulikhulu elinamashumi mathathu eeshekele, sasinye isitya sesilivere esiziishekele ezingamashumi asixhenxe ngokweshekele yendawo engcwele, zozibini zizele ngumgubo ocolekileyo womnikelo wokudla okuziinkozo ogalelwe ioli;
62  yanye indebe yegolide eziishekele ezilishumi, izele sisiqhumiso;
63  lalinye ithole lenkomo eliyinkunzi, yanye inkunzi yegusha, yanye inkunzi yemvana ekunyaka wayo wokuqala, zaba zezomnikelo otshiswayo;
64  lalinye itakane lebhokhwe lomnikelo wesono;
65  ezombingelelo wobudlelane zaba mbini iinkomo, zantlanu iinkunzi zeegusha, zantlanu iinkunzi zeebhokhwe, zantlanu iinkunzi zeemvana nganye kuzo inonyaka ubudala. Nguwo lowo umnikelo ka-Abhidan unyana kaGidiyoni.
66  Ngosuku lweshumi yaba sisikhulu soonyana bakaDan, uAhiyezere unyana ka-Amishadayi.
67  Umnikelo wakhe waba sisitya esinye sesilivere, esibunzima baso bulikhulu elinamashumi mathathu eeshekele, sasinye isitya sesilivere esiziishekele ezingamashumi asixhenxe ngokweshekele yendawo engcwele, zozibini zizele ngumgubo ocolekileyo womnikelo wokudla okuziinkozo ogalelwe ioli;
68  yanye indebe yegolide eziishekele ezilishumi, izele sisiqhumiso;
69  lalinye ithole lenkomo eliyinkunzi, yanye inkunzi yegusha, yanye inkunzi yemvana ekunyaka wayo wokuqala, zaba zezomnikelo otshiswayo;
70  lalinye itakane lebhokhwe lomnikelo wesono;
71  ezombingelelo wobudlelane zaba mbini iinkomo, zantlanu iinkunzi zeegusha, zantlanu iinkunzi zeebhokhwe, zantlanu iinkunzi zeemvana nganye kuzo inonyaka ubudala. Nguwo lowo umnikelo ka-Ahiyezere unyana ka-Amishadayi.
72  Ngosuku lweshumi elinanye yaba sisikhulu soonyana baka-Ashere, uPagiyeli unyana kaOkeran.
73  Umnikelo wakhe waba sisitya esinye sesilivere, esibunzima baso bulikhulu elinamashumi mathathu eeshekele, sasinye isitya sesilivere esiziishekele ezingamashumi asixhenxe ngokweshekele yendawo engcwele, zozibini zizele ngumgubo ocolekileyo womnikelo wokudla okuziinkozo ogalelwe ioli;
74  yanye indebe yegolide eziishekele ezilishumi, izele sisiqhumiso;
75  lalinye ithole lenkomo eliyinkunzi, yanye inkunzi yegusha, yanye inkunzi yemvana ekunyaka wayo wokuqala, zaba zezomnikelo otshiswayo;
76  lalinye itakane lebhokhwe lomnikelo wesono;
77  ezombingelelo wobudlelane zaba mbini iinkomo, zantlanu iinkunzi zeegusha, zantlanu iinkunzi zeebhokhwe, zantlanu iinkunzi zeemvana nganye kuzo inonyaka ubudala. Nguwo lowo umnikelo kaPagiyeli unyana kaOkeran.
78  Ngosuku lweshumi elinesibini yaba sisikhulu soonyana bakaNafetali, uAhira unyana kaEnan.
79  Umnikelo wakhe waba sisitya esinye sesilivere, esibunzima baso bulikhulu elinamashumi mathathu eeshekele, sasinye isitya sesilivere esiziishekele ezingamashumi asixhenxe ngokweshekele yendawo engcwele, zozibini zizele ngumgubo ocolekileyo womnikelo wokudla okuziinkozo ogalelwe ioli;
80  yanye indebe yegolide eziishekele ezilishumi, izele sisiqhumiso;
81  lalinye ithole lenkomo eliyinkunzi, yanye inkunzi yegusha, yanye inkunzi yemvana ekunyaka wayo wokuqala, zaba zezomnikelo otshiswayo;
82  lalinye itakane lebhokhwe lomnikelo wesono;
83  ezombingelelo wobudlelane zaba mbini iinkomo, zantlanu iinkunzi zeegusha, zantlanu iinkunzi zeebhokhwe, zantlanu iinkunzi zeemvana nganye kuzo inonyaka ubudala. Nguwo lowo umnikelo ka-Ahira unyana kaEnan.
84  Nguwo lowo umbingelelo wokusungulwa kwesibingelelo ngomhla wokuthanjiswa kwaso, zizikhulu zakwaSirayeli: zaba lishumi elinesibini izitya ezikhulu zesilivere, zalishumi elinesibini nezitya ezincinane zesilivere, zalishumi elinesibini neendebe zegolide;
85  salikhulu elinamashumi mathathu eeshekele isitya ngasinye esikhulu sesiliverere, saza sangamashumi asixhenxe isitya ngasinye esincinane, iyonke isilivere yezo zitya yaba ngamawaka amabini anamakhulu mane eeshekele ngokweshekele yendawo engcwele;
86  zaba lishumi elinesibini iindebe zegolide zizele sisiqhumiso, ndebe nganye iziishekele ezilishumi ngokweshekele yendawo engcwele, iyonke igolide yezo ndebe yaba likhulu elinamashumi mabini eeshekele;
87  zizonke iinkomo zomnikelo otshiswayo zaba ziinkunzi ezilishumi elinesibini, neenkunzi zeegusha ezilishumi elinesibini, neenkunzi zeemvana ezinonyaka ubudala ezilishumi elinesibini neminikelo yazo yokudla okuziinkozo, namatakane eebhokhwe omnikelo wesono alishumi elinesibini;
88  yaye xa zizonke iinkomo zombingelelo wobudlelane zaba ziinkunzi ezingamashumi amabini anesine, iinkunzi zeegusha zaba ngamashumi amathandathu, iinkunzi zeebhokhwe zaba ngamashumi amathandathu, iinkunzi zeemvana ezinonyaka ubudala zaba ngamashumi amathandathu. Nguwo lowo umbingelelo wokusungulwa kwesibingelelo emva kokuthanjiswa kwaso.
89  Wayesithi ke ngoko nanini na uMoses akungena ententeni yokuhlangana ukuze athethe naye, eve ilizwi lithetha kuye livela ngasentla kwesigubungelo esasiphezu kwetyeya yesingqino, phakathi kweekherubhi ezimbini; yaye wayethetha naye.
34  Wathetha ngokubhekele phaya uYehova kuMoses, esithi:
2  “Bayalele oonyana bakaSirayeli, uthi kubo, ‘Ningena ezweni laseKanan. Lilo eli ilizwe eliya kuwela kuni njengelifa, ilizwe laseKanan ngokwemida yalo.
3  “‘Icala lenu lasezantsi limele lisusele entlango yaseTsin ecaleni kwe-Edom, nomda wenu wasezantsi umele ususele esiphelweni soLwandle lweTyuwa ngasempuma.
4  Yaye umda wenu umele ujike ukusuka emazantsi eqhina laseAkrabhim uwelele eTsin, uye kuphelela emazantsi eKadeshe-bharneya; uphume uye eHatsare-adare uze udlulele eAzemon.
5  Yaye umda lowo umele ujike eAzemon uye entlanjeni yaseYiputa, uze uphelele eLwandle.
6  “‘Umda wenu wasentshona, woba luLwandle Olukhulu nonxweme lwalo. Ngumda wenu wasentshona ke lowo.
7  “‘Nguwo lo umda wenu wasentla: Nozisikela umda wenu ukusuka kuLwandle Olukhulu kuse eNtabeni yeHore.
8  Niwusike umda lowo nokusuka eNtabeni yeHore ukusa ekungeneni eHamati, yaye umele loo mda uphelele eTsedadi.
9  Kwaye umele uphume umda lowo uye eZifron, uze uphelele eHatsare-enan. Ngumda wenu wasentla ke lowo.
10  “‘Nozisikela umda wasempuma ukusuka eHatsare-enan kuse eShefam.
11  Ukusuka eShefam umele umda lowo wehlele eRibhela ngakwimpuma yeAyin, uhle utyhutyhumeze kumathambeka akwimpuma yolwandle lwaseKinereti.
12  Umele wenjenjeya umda lowo ukwehlela eYordan, uphelele kuLwandle lweTyuwa. Yoba lilizwe lenu ke elo ngokwemida yalo macala onke.’”
13  Ngoko uMoses wabayalela oonyana bakaSirayeli, esithi: “Lilo elo ilizwe eniya kwabelana ngalo ngeqashiso, kanye njengoko eyalele uYehova ukuba linikwe izizwe ezisithoba ezinesiqingatha.
14  Ngokuba isizwe soonyana bakaRubhen ngokwezindlu zooyise nesizwe soonyana bakaGadi ngokwezindlu zooyise nesiqingatha sesizwe sakwaManase, sele zilithabathile elazo ilifa.
15  Ezi zizwe zibini ezinesiqingatha sele zilithabathile ilifa lazo ukususela kummandla weYordan ngaseYeriko empuma kuse empumalanga.”
16  Wathetha ngokubhekele phaya uYehova kuMoses, esithi:
17  “Ngawo la amagama amadoda aya kunahlulela ilizwe njengelifa, nguEleyazare umbingeleli noYoshuwa unyana kaNun.
18  Nothabatha isikhulu sibe sinye esizweni ngasinye ekulahluleni kwenu ilizwe njengelifa.
19  Ngawo la amagama amadoda lawo: Esizweni sakwaYuda, nguKalebhi unyana kaYefune;
20  esizweni soonyana bakaSimeyon, nguShemuweli unyana ka-Amihudi;
21  esizweni sakwaBhenjamin, nguElidadi unyana kaKislon;
22  esizweni soonyana bakaDan, sisikhulu esinguBhuki unyana kaYogeli;
23  koonyana bakaYosefu, esizweni soonyana bakaManase, sisikhulu esinguHaniyeli unyana kaEfodi;
24  esizweni soonyana bakaEfrayim, sisikhulu esinguKemuweli unyana kaShifetan;
25  esizweni soonyana bakaZebhulon, sisikhulu esinguElitsafan unyana kaParnaki;
26  esizweni soonyana bakaIsakare, sisikhulu esinguPaltiyeli unyana ka-Azan;
27  esizweni soonyana baka-Ashere, sisikhulu esinguAhihudi unyana kaShelomi;
28  esizweni soonyana bakaNafetali, sisikhulu esinguPedaheli unyana ka-Amihudi.”
29  Ngabo abo uYehova awayalela ukuba benze oonyana bakaSirayeli babe ngabanini-mhlaba ezweni laseKanan.
23  Wathi uBhileham kuBhalaki: “Ndakhele kule ndawo izibingelelo zibe sixhenxe uze undilungiselele kule ndawo iinkunzi zeenkomo zibe sixhenxe neenkunzi zeegusha zibe sixhenxe.”
2  Ngoko nangoko uBhalaki wenza kanye njengoko wathethayo uBhileham. Emva koko uBhalaki noBhileham banikela ngenkunzi yenkomo nangenkunzi yegusha kwisibingelelo ngasinye.
3  Wathi uBhileham kuBhalaki: “Yima wena ngasemnikelweni wakho otshiswayo, undiyeke ndihambe mna. Mhlawumbi uYehova uya kunxibelelana nam, andihlangabeze. Ngoko ke nakuphi na andibonisa kona, ndokuxelela ngokuqinisekileyo.” Wahamba ke waya kwinduli engenanto.
4  Uthe uThixo akunxibelelana noBhileham, wathi yena Kuye: “Ndimise ngezintlu izibingelelo zasixhenxe, ndaza ndanikela ngenkunzi yenkomo nangenkunzi yegusha kwisibingelelo ngasinye.”
5  Ngoko uYehova wabeka ilizwi emlonyeni kaBhileham wathi: “Buyela kuBhalaki, wenjenje ukuthetha.”
6  Wabuyela ke kuye, yaye, khangela! yena neenkosana zonke zakwaMowabhi babemi ngakumnikelo wakhe otshiswayo.
7  Wandula ke wathetha ngomzekeliso wathi: “UBhalaki ukumkani wakwaMowabhi undithabathe kwa-Aram,Ezintabeni zasempuma esithi:‘Yiza, undiqalekisele uYakobi.Ewe, yiza, uqalekise uSirayeli.’
8  Ndingathini na ukushwabulela abo angabashwabulelanga uThixo?Ndingathini na ukuqalekisa abo angabaqalekisanga uYehova?
9  Kaloku nanko ndimbona ndisencotsheni yamawa,Nanko ndimbukele ndiphezu kweenduli.Esi sizwana sizimisele iminquba yaso sodwa,Asibalelwa phakathi kwazo iintlanga.
10  Ngubani na ongawabalayo amasuntswana othuli lwakwaYakobi,Nongayibalayo inxalenye yesine kaSirayeli?Umphefumlo wam mawufe ukufa kwabathe tye,Ukuphela kwam kube njengokwabo.”
11  Wathi uBhalaki kuBhileham: “Yintoni le undenza yona? Ndikuthabathele ukuba uzishwabulele iintshaba zam, naku wena uzisikelela ngokupheleleyo.”
12  Waphendula yena wathi: “Oko akubekileyo uYehova emlonyeni wam mandingakunyamekeli na ndikuthethe?”
13  Wandula wathi uBhalaki kuye: “Khawuze siye ndaweni yimbi apho unokubabona khona. Uya kubona isiphelo sabo sodwa, akuyi kubabona bonke. Yaye uze undishwabulelele bona apho.”
14  Ngoko wamsa entsimini kaZofim, encotsheni yePisga, yaye ke wakha izibingelelo ezisixhenxe waza wanikela ngenkunzi yenkomo nangenkunzi yegusha kwisibingelelo ngasinye.
15  Emva koko wathi kuBhalaki: “Yima apha ngasemnikelweni wakho otshiswayo, ndize, ke mna, ndiye kunxibelelana naye phaya.”
16  Ngoko uYehova wanxibelelana noBhileham waza wabeka ilizwi emlonyeni wakhe wathi: “Buyela kuBhalaki, wenjenje ukuthetha.”
17  Wafika ke kuye, yaye, khangela! wayemi ngakumnikelo wakhe otshiswayo, neenkosana zakwaMowabhi zinaye. Wathi uBhalaki kuye: “Uthethe ntoni na uYehova?”
18  Wandula ke wathetha ngomzekeliso wathi: “Suka ume, Bhalaki, uphulaphule.Ndibekele indlebe, nyana kaTsipore.
19  UThixo akamntu ukuba athethe ubuxoki,Akanyana waluntu ukuba azisole.Etshilo nje yena akayi kwenza na,Ethethile nje akayi kuphumeza na?
20  Khangela! Ndithatyathelwe ukuba ndisikelele,Usikelele Yena, yaye andinakukurhoxisa oko.
21  Akawananzanga nawaphi na amandla angaqhelekanga asetyenziswa nxamnye noYakobi,Akabonanga nkathazo nxamnye noSirayeli.UYehova uThixo wakhe unaye,Ukukhahlelwa kakhulu kukakumkani kuphakathi kwakhe.
22  UThixo uyabakhupha eYiputa.Amendu akhe anjengawenqu.
23  Akunakusetyenziswa mabophe welishwa nxamnye noYakobi,Yaye akunakuvunyiswa nxamnye noSirayeli.Ngeli xesha kunokuthiwa ngoYakobi noSirayeli,‘Hayi oko akwenzileyo uThixo!’
24  Yabona, esi sizwana siya kusuka njengengonyama,Siphakame njengengonyama.Asiyi kulala phantsi side sidle ixhoba,Sisele igazi lababuleweyo.”
25  Wathi uBhalaki kuBhileham: “Ukuba ke, akunakumshwabulela konke konke, ngoko, ubungafanelanga kumsikelela konke konke.”
26  Waphendula uBhileham wathi kuBhalaki: “Bendingathethanga na kuwe, ndathi, ‘Konke akuthethayo uYehova ndiya kwenza kona’?”
27  Ngoko wathi uBhalaki kuBhileham: “Nceda ke uze. Mandikuse kwenye indawo. Mhlawumbi kolunga emehlweni kaTHIXO oyinyaniso ukuba undishwabulelele yena apho.”
28  UBhalaki wamsa ke uBhileham encotsheni yePehore, ekhangele eYeshimon.
29  Wathi uBhileham kuBhalaki: “Ndakhele kule ndawo izibingelelo zibe sixhenxe uze undilungiselele kule ndawo iinkunzi zeenkomo zibe sixhenxe neenkunzi zeegusha zibe sixhenxe.”
30  Wenza ke uBhalaki kanye njengoko watshoyo uBhileham, waza wanikela ngenkunzi yenkomo nangenkunzi yegusha kwisibingelelo ngasinye.
22  Banduluka oonyana bakaSirayeli bamisa iinkampu ezinkqantosini zamathafa akwaMowabhi phesheya kweYordan malunga neYeriko.
2  Wakubona uBhalaki unyana kaTsipore konke awakwenzayo uSirayeli kuma-Amori.
3  Waza wothuka kakhulu uMowabhi ngaba bantu, ngokuba babebaninzi; yaye wagubha lunkwantyo uMowabhi ngenxa yoonyana bakaSirayeli.
4  Wathi uMowabhi kumadoda amakhulu akwaMidiyan: “Ngoku eli bandla liya kusuka likhothe konke nje okusijikelezileyo njengenkomo ikhotha uhlaza lwasendle.” Ke uBhalaki unyana kaTsipore wayengukumkani wakwaMowabhi ngelo xesha.
5  Ngoko ke wathumela abathunywa kuBhileham unyana kaBhehore ePetore, engakuMlambo welizwe loonyana babantu bakowabo, ukuba bambize, bathi: “Khangela! Kuphume isizwana eYiputa. Khangela! Siwugubungele umhlaba ukuya kufikelela ekupheleni kokubona kwamehlo, yaye sihleli kanye phambi kwam.
6  Ngoko ke, nceda uze; ndiqalekisele esi sizwana, kuba sinamandla kunam. Mhlawumbi ndingakwazi ukusixabela ndize ndisigxothe kweli lizwe; ngokuba ndazi kakuhle ukuba omsikelelayo usikelelwe nomqalekisayo uqalekisiwe.”
7  Ahamba ke amadoda amakhulu akwaMowabhi namadoda amakhulu akwaMidiyan ephethe intlawulo yokuvumisa ezandleni zawo, aya kuBhileham aza athetha kuye amazwi kaBhalaki.
8  Wathi kuwo: “Hlalani apha ngobu busuku, yaye ngokuqinisekileyo ndonibuyisela ilizwi kanye njengoko uYehova aya kuthetha kum.” Zahlala ke iinkosana ezo zakwaMowabhi noBhileham.
9  Wafika uThixo kuBhileham wathi: “Ngoobani na la madoda akunye nawe?”
10  Wathi uBhileham kuTHIXO oyinyaniso: “UBhalaki unyana kaTsipore, ukumkani wakwaMowabhi, uthumele kum, esithi,
11  ‘Khangela! Kuphume abantu eYiputa, bawugubungela umhlaba ukufikelela ekupheleni kokubona kwamehlo. Ngoko ke yiza, undishwabulelele bona. Mhlawumbi ndingakwazi ukulwa nabo, ndibagxothe.’”
12  Kodwa wathi uThixo kuBhileham: “Uze ungahambi nabo. Uze ungabaqalekisi abo bantu, kuba basikelelwe.”
13  Emva koko wavuka uBhileham kusasa waza wathi kwiinkosana zikaBhalaki: “Yiyani ezweni lenu, ngokuba uYehova walile ukundivumela ndihambe nani.”
14  Zasuka ke iinkosana zakwaMowabhi zaya kuBhalaki zathi: “Walile uBhileham ukuza nathi.”
15  Noko ke, uBhalaki wathumela kwakhona ezinye iinkosana ezininzi ngakumbi nezazibekekile kunezangaphambili.
16  Zafika kuBhileham zathi kuye: “Utsho uBhalaki unyana kaTsipore ukuthi, ‘Nceda ungabanjezelwa nayintoni na ukuba ungezi kum.
17  Kuba ngokuqinisekileyo ndiya kukuzukisa kakhulu, ndikwenze konke ondixelela kona. Ngoko ke, nceda uze. Ndishwabulelele esi sizwana.’”
18  Kodwa uBhileham waphendula wathi kubakhonzi bakaBhalaki: “Nokuba uBhalaki angandinika indlu yakhe izele yisilivere negolide, andinako ukuwugqitha umyalelo kaYehova uThixo wam, ndenze okuncinane nokuba kokukhulu.
19  Ncedani ke nani nihlale apha ngobu busuku, ndide ndikwazi oko uYehova aya kukuthetha kum ngokubhekele phaya.”
20  Ngoko ke wafika uThixo kuBhileham ebusuku wathi kuye: “Ukuba la madoda afikileyo kuwe eze kukubiza, sukuma, uhambe nawo. Kodwa ilizwi endolithetha kuwe lilo kuphela ofanele ulithethe.”
21  Emva koko wavuka uBhileham kusasa, wayifaka isali imazi yakhe ye-esile waza wahamba neenkosana ezo zakwaMowabhi.
22  Wavutha umsindo kaThixo ngenxa yokuba wahambayo; yaza yema ingelosi kaYehova endleleni ukuze imthintele. Wayekhwele imazi yakhe ye-esile, enabalindi bakhe ababini.
23  Iesile layibona ingelosi kaYehova imi endleleni irhole ikrele layo ngesandla sayo; lazama ukuthi gu bucala iesile endleleni liye emasimini, kodwa uBhileham walibetha iesile ukuze alibuyisele endleleni.
24  Yema ingelosi kaYehova endleleni emxinwa phakathi kwezidiliya, iludonga lwamatye kweli cala yaye iludonga lwamatye nakweliya icala.
25  Imazi ye-esile yaqhubeka iyibona ingelosi kaYehova yaza yagudla udonga, yalugudla unyawo lukaBhileham ngodonga; waza wayibetha ngakumbi.
26  Yadlula kwakhona ingelosi kaYehova yema endaweni emxinwa, apho kwakungekho ndlela yakuthi gu bucala ekunene okanye ekhohlo.
27  Lithe iesile lakuyibona ingelosi kaYehova lasadalala ngaphantsi kukaBhileham; ngoko wavutha umsindo kaBhileham, waza waqhubeka elibetha iesile ngomsimelelo wakhe.
28  Ekugqibeleni uYehova wawuvula umlomo we-esile laza lathi kuBhileham: “Ndikwenze ntoni na le nto uye wandibetha ezi zihlandlo zithathu?”
29  Wathi uBhileham kwiesile: “Kungenxa yokuba ufekethe ngam. Akwaba bendiphethe ikrele ngesandla sam, inene ngendikubulele ngoku!”
30  Yathi imazi ye-esile kuBhileham: “Andiyiyo na imazi yakho ye-esile obusoloko ukhwela kuyo ubomi bakho bonke de kube ngulo mhla? Ndiqhelile na ukwenjenje kuwe?” Wathi: “Hayi!”
31  Waza wawavula uYehova amehlo kaBhileham, wayibona ingelosi kaYehova imi endleleni irhole ikrele layo ngesandla sayo. Ngoko nangoko wathoba waqubuda ngobuso.
32  Yandula ke yathi ingelosi kaYehova kuye: “Uyibethele ntoni na imazi yakho ye-esile ezi zihlandlo zithathu? Khangela! Ndiphumele ukuza kukuchasa, ngokuba le ndlela yakho inxamnye kwaphela nentando yam.
33  Indibonile imazi ye-esile yazama ukuthi gu bucala phambi kwam ezi zihlandlo zozithathu. Ukuba nje ibingathanga gu bucala phambi kwam! Ngendikubulele ngoku wena, ndayisindisa yona.”
34  Ngoko wathi uBhileham kwingelosi kaYehova: “Ndonile, ngokuba bendingazi ukuba nguwe omi endleleni ukuze undihlangabeze. Ngoku, ukuba oku kubi emehlweni akho, ndivumele ndibuyele emva.”
35  Kodwa yathi ingelosi kaYehova kuBhileham: “Hamba namadoda lawo; ke ilizwi endiya kulithetha kuwe uze uthethe lona lodwa.” Waqhubeka ke uBhileham ehamba neenkosana zikaBhalaki.
36  Akuva uBhalaki ukuba uBhileham ufikile, waphuma ngoko nangoko waya kumhlangabeza kwisixeko sakwaMowabhi, esiselunxwemeni lwaseArnon, esisekupheleni kwaloo mmandla.
37  Wathi ke uBhalaki kuBhileham: “Andithumelanga na eneneni ukuba ubizwe? Kwakutheni ukuze ungezi kum? Andinakukwazi na ngenene nangenyaniso ukukuzukisa?”
38  Wathi uBhileham kuBhalaki: “Naku ke ndifikile kuwe. Ndinganako na ukuthetha okuthile? Ilizwi alibekayo uThixo emlonyeni wam ndiya kuthetha lona.”
39  Wahamba ke uBhileham noBhalaki, bafika eKiriyati-hutsoti.
40  Wabingelela uBhalaki iinkomo nezimvu waza wathumela okunye kuBhileham nakwiinkosana ezazinaye.
41  Kwathi kusasa uBhalaki wamthabatha uBhileham wamnyusa wamsa eBhamoti-bhahali, ukuze abe nokubabona bonke abantu.
32  Ke kaloku oonyana bakaRubhen noonyana bakaGadi baye benemfuyo eyinyambalala, ininzi kunene. Balibona ilizwe laseYazere nelizwe laseGiliyadi, yaye, khangela! indawo leyo yayiyindawo yemfuyo.
2  Ngoko oonyana bakaGadi noonyana bakaRubhen beza kuMoses nakuEleyazare umbingeleli nakwizikhulu zendibano bathi:
3  “IAtaroti neDibhon neYazere neNimra neHeshbhon ne-Eleyale neSebham neNebho neBheyon,
4  ilizwe awaloyisayo uYehova phambi kwendibano yakwaSirayeli, lilizwe lemfuyo, yaye abakhonzi bakho banemfuyo.”
5  Baqhubeka bathi: “Ukuba sikholekile emehlweni akho, abakhonzi bakho mabanikwe eli lizwe njengelifa. Musa ukusiweza iYordan.”
6  Wathi ke uMoses koonyana bakaGadi noonyana bakaRubhen: “Baye emfazweni na abazalwana benu ngoxa nina nihleli apha?
7  Yini na ukuba nizityhafise iintliziyo zoonyana bakaSirayeli ukuba bangaweleli ezweni aya kubanika lona ngokuqinisekileyo uYehova?
8  Benjenjalo ooyihlo ekubathumeni kwam siseKadeshe-bharneya ukuba baye kulibona ilizwe.
9  Ekunyukeleni kwabo entlanjeni yase-Eshkoli baza balibona ilizwe, bazityhafisa iintliziyo zoonyana bakaSirayeli, ukuba bangayi ezweni abanika lona ngokuqinisekileyo uYehova.
10  Wavutha umsindo kaYehova ngaloo mhla waza wafunga, wathi,
11  ‘Amadoda awaphuma eYiputa asusela kwaneminyaka engamashumi amabini ubudala ukusa phezulu akayi kuwubona umhlaba endawufungela uAbraham, uIsake noYakobi, ngenxa yokuba engandilandelanga ngokupheleleyo,
12  ngaphandle kukaKalebhi unyana kaYefune umKenizi noYoshuwa unyana kaNun, kuba bemlandele ngokupheleleyo uYehova bona.’
13  Ngoko wavutha umsindo kaYehova kuSirayeli waza wababhadulisa entlango iminyaka engamashumi amane, sada saphela sonke isizukulwana esasisenza okubi emehlweni kaYehova.
14  Nanku nisuke nema esikhundleni sooyihlo njengenzala yabantu abanesono ukuze nikongeze ngokubhekele phaya ukuvutha komsindo kaYehova kuSirayeli.
15  Xa nithe nabuya ekumlandeleni, wophinda ngokuqinisekileyo abahlalise ithuba elidana entlango, yaye niya kuba ke ngoko nisonakalisele esi sizwana sonke.”
16  Kamva baya kuye baza bathi: “Sivumele sakhe iintlanti zamatye zemfuyo yethu apha nezixeko zabantwana bethu.
17  Kodwa thina siya kuhamba sixhobile ukuya edabini phambi koonyana bakaSirayeli side sibafikise endaweni yabo, ngoxa abantwana bethu behleli ezixekweni ezinqatyisiweyo beqelelene nobuso babemi belizwe.
18  Asiyi kubuyela ezindlwini zethu bade oonyana bakaSirayeli bawuzuze loo mhlaba, ngamnye abe nelifa lakhe.
19  Kuba asiyi kudla lifa nabo ngakwicala laseYordan nangaphaya, ngokuba elethu ilifa silizuze kwicala leYordan elingasempumalanga.”
20  Wathi uMoses kubo: “Ukuba niyenzile le nto, naxhobela imfazwe phambi koYehova,
21  bayiwela iYordan phambi koYehova bonke abaxhobileyo kuni, ade azigxothe iintshaba zakhe phambi kwakhe,
22  loyiswa ilizwe phambi koYehova, naza nabuya emva koko, inene noba msulwa kuYehova nakuSirayeli; lize eli lizwe libe lilifa lenu phambi koYehova.
23  Kodwa ukuba anithanga nenjenjalo, niya kuba nonile kuYehova. Yazini ke ngoko ukuba isono senu siya kunifumana.
24  Zakheleni izixeko zabantwana benu neentlanti zamatye zemihlambi yenu, nikwenze oko kuphume emlonyeni wenu.”
25  Bathi oonyana bakaGadi noonyana bakaRubhen kuMoses: “Abakhonzi bakho baya kwenza kanye njengoko iyalele inkosi yam.
26  Abantwana bethu, abafazi bethu, imfuyo yethu nazo zonke izilwanyana zethu zasekhaya ziya kuhlala apho ezixekweni zaseGiliyadi,
27  kodwa bona abakhonzi bakho baya kuwela, bonke abomkhosi, bexhobele imfazwe phambi koYehova, kanye njengoko inkosi yam ithethile.”
28  Ngoko uMoses wanikela umyalelo ngokuphathelele bona kuEleyazare umbingeleli nakuYoshuwa unyana kaNun nakwiintloko zooyise zezizwe zoonyana bakaSirayeli.
29  Wathi uMoses kubo: “Ukuba oonyana bakaGadi noonyana bakaRubhen bathe bawela nani eYordan, ngamnye exhobele imfazwe, phambi koYehova, laza loyiswa ilizwe phambi kwenu, nize nibanike ilizwe laseGiliyadi njengelifa.
30  Kodwa ukuba abathanga bawele bexhobile kunye nani, bamele bahlale phakathi kwenu ezweni laseKanan.”
31  Baphendula oonyana bakaGadi noonyana bakaRubhen, bathi: “Oko akuthethileyo uYehova kubakhonzi bakho sokwenza.
32  Thina siya kuwela sixhobile phambi koYehova siye ezweni laseKanan, lize elethu ilifa libe kweli cala leYordan.”
33  Ngoko ke uMoses wabanika bona, oko kukuthi, oonyana bakaGadi noonyana bakaRubhen nesiqingatha sesizwe sakwaManase unyana kaYosefu, ubukumkani bukaSihon ukumkani wama-Amori nobukumkani bukaOgi ukumkani waseBhashan, ilizwe elo nezixeko zemimandla yalo, kwanezixeko zomhlaba olijikelezileyo.
34  Bayakha ke oonyana bakaGadi iDibhon neAtaroti neArohere,
35  neAtaroti-shofani neYazere neYogebheha,
36  neBhete-nimra neBhete-haran, izixeko ezinqatyisiweyo, neentlanti zamatye zomhlambi.
37  Noonyana bakaRubhen bayakha iHeshbhon ne-Eleyale neKiriyatayim,
38  neNebho neBhahali-meyon—ezitshintshwe amagama azo—neSibhema; yaye bazibiza ngamagama abo izixeko abazakhayo.
39  Ke bona oonyana bakaMakire unyana kaManase baya eGiliyadi baza bayithimba, bawagxotha ama-Amori awayekuyo.
40  Ngoko elaseGiliyadi uMoses walinika uMakire unyana kaManase, wahlala kulo.
41  Yena uYayire unyana kaManase wahamba waya kuthimba iidolophana zakhona zeentente, waza wazibiza ngokuthi yiHavoti-yayire.
42  NoNobha wahamba waya kuthimba iKenati needolophu eziphantsi kwayo; waza wayibiza ngegama lakhe siqu, wathi yiNobha.
6  Waza wathetha ngokubhekele phaya uYehova kuMoses, esithi:
2  “Thetha koonyana bakaSirayeli uthi kubo, ‘Ukuba ibhinqa okanye indoda yenza isibhambathiso esikhethekileyo sokuphila njengomNaziri kuYehova,
3  ifanele izahlule ewayinini nakwisiselo esinxilisayo. Ifanele ingaseli viniga yawayini naviniga yasiselo sinxilisayo, ingaseli nayiphi na incindi yeediliya, ingadli zidiliya zimanzi okanye zomisiweyo.
4  Yonke imihla yobuNaziri bayo ifanele ingadli nantoni na eyenziwe ngomdiliya, ukususela kwiidiliya ezikrwada kuse emaxolweni.
5  “‘Yonke imihla yesibhambathiso sobuNaziri bayo makungadluli ncakuba entlokweni yayo; ifanele ingqineke ingcwele ngokuthi iluyeke lukhule uphothe lweenwele zentloko yayo, ide izaliseke imihla yokuzahlulela kwayo kuYehova.
6  Yonke imihla yokuzahlulela kwayo kuYehova ize ingasondeli kuwo nawuphi na umphefumlo ofileyo.
7  Ize ingazenzi inqambi kwanangoyise okanye unina okanye umntakwabo okanye udade wabo ekufeni kwabo, ngokuba umqondiso wobuNaziri bayo kuThixo wayo uphezu kwentloko yayo.
8  “‘Yoba ngcwele kuYehova ngayo yonke imihla yobuNaziri bayo.
9  Kodwa ukuba ubani ofayo uthe wafa ngequbuliso esecaleni kwayo yaza yayenza inqambi intloko yobuNaziri bayo, imele ke ngoko iyichebe intloko yayo ngomhla wokumisela ukusulungekiswa kwayo. Yoyicheba ngomhla wesixhenxe.
10  Yaye ngomhla wesibhozo ifanele izise amahobe amabini asendle okanye amantshontsho amabini amavukuthu kumbingeleli esangweni lentente yokuhlangana.
11  Umbingeleli wolenza elinye libe ngumnikelo wesono lize elinye libe ngumnikelo otshiswayo aze ayicamagushele, ekubeni yonile ngenxa yomphefumlo ofileyo. Uya kwandula ke ayingcwalise intloko yayo ngaloo mhla.
12  Yaye imele iphile njengomNaziri kuYehova ngemihla yobuNaziri bayo, izise itakane legusha eliyinkunzi elikunyaka walo wokuqala libe ngumnikelo wetyala; ke imihla yangaphambili ize ingabalwa ngokuba ibenze inqambi ubuNaziri bayo.
13  “‘Nguwo lo umthetho ngokuphathelele umNaziri: Ngemini yokuzaliseka kwemihla yobuNaziri bakhe, uya kuziswa esangweni lentente yokuhlangana.
14  Yaye umele asondeze umnikelo wakhe kuYehova wetakane elinye legusha eliyinkunzi eliphilileyo elikunyaka walo wokuqala libe ngumnikelo otshiswayo nethokazi lemvu elinye eliphilileyo elikunyaka walo wokuqala libe ngumnikelo wesono nenkunzi yegusha enye ephilileyo ibe ngumbingelelo wobudlelane,
15  nengobozi yamaqebengwana abusazinge angenagwele omgubo ocolekileyo, ugalelwe ioli, nezonka ezisicaba ezingenagwele ziqatywe ngeoli, neminikelo yawo yokudla okuziinkozo neminikelo yawo ethululwayo.
16  Woyisondeza ke umbingeleli phambi koYehova, enze umnikelo wakhe wesono nomnikelo wakhe otshiswayo.
17  Ngenkunzi yegusha uya kwenza umbingelelo wobudlelane kuYehova nangengobozi yamaqebengwana angenagwele; awenze umbingeleli umnikelo wayo wokudla okuziinkozo nomnikelo wayo othululwayo.
18  “‘Wothi ke umNaziri ayichebe intloko yobuNaziri bakhe esangweni lentente yokuhlangana, azithabathe iinwele zentloko yobuNaziri bakhe azifake emlilweni ongaphantsi kombingelelo wobudlelane.
19  Umele ke ngoko umbingeleli athabathe umkhono obilisiweyo wenkunzi yegusha neqebengwana elibusazinge elingenagwele libe linye engobozini, nesonka esisicaba esingenagwele sibe sinye, azibeke kwiintende zomNaziri emva kokuwucheba kwakhe umqondiso wobuNaziri bakhe.
20  Yaye umele azitshangatshangise umbingeleli zibe ngumnikelo otshangatshangiswayo phambi koYehova. Zingcwele zona kumbingeleli, kunye nencum yomnikelo otshangatshangiswayo kunye nomlenze womnikelo. Emva koko umNaziri angayisela iwayini.
21  “‘Nguwo lowo umthetho ophathelele umNaziri owenza isibhambathiso—umnikelo wakhe kuYehova ngobuNaziri bakhe, ngaphandle kokunye asenokuba namandla okukufikelela. Ngokwesibhambathiso sakhe asenokuba usenzile, ufanele enjenjalo ngenxa yomthetho wobuNaziri bakhe.’”
22  Wathetha uYehova kuMoses, esithi:
23  “Thetha kuAron nakoonyana bakhe, uthi, ‘Nize nenjenje ukubasikelela oonyana bakaSirayeli, nithi kubo:
24  “Ngamana uYehova angakusikelela aze akugcine.
25  Ngamana uYehova angabukhanyisa ubuso bakhe kuwe, yaye ngamana angakholiswa nguwe.
26  Ngamana uYehova angabuphakamisela ubuso bakhe kuwe aze akunike uxolo.”’
27  Yaye bamele balibeke igama lam phezu koonyana bakaSirayeli, ukuze ndibasikelele.”
31  Wathetha uYehova kuMoses esithi:
2  “Baphindezelele oonyana bakaSirayeli kumaMidiyan. Emva koko wohlanganiselwa ebantwini bakowenu.”
3  Ngoko wathetha uMoses ebantwini, esithi: “Xhobisani amadoda phakathi kwenu aphume umkhosi, aye kwaMidiyan aze aphumeze impindezelo kaYehova kwiMidiyan.
4  Nize nithumele emkhosini iwaka esizweni ngasinye kuzo zonke izizwe zakwaSirayeli.”
5  Kwakhutshwa ke emawakeni akwaSirayeli iwaka esizweni, alishumi elinesibini amawaka exhobele umkhosi.
6  Wawathuma uMoses, iwaka esizweni ngasinye, ukuya emkhosini, wona enoFinehasi unyana kaEleyazare umbingeleli, eneempahla ezingcwele namaxilongo okuhlaba umkhosi esandleni sakhe.
7  Balwa imfazwe neMidiyan, kanye njengoko uYehova wamyalelayo uMoses, baza bayibulala yonke into eyindoda.
8  Bababulala ookumkani bakwaMidiyan ndawonye nabanye ababulawayo, oko kukuthi, uEvi noRekem noTsure noHure noRebha, ookumkani abahlanu bakwaMidiyan; noBhileham unyana kaBhehore bambulala ngekrele.
9  Kodwa oonyana bakaSirayeli babathimba abafazi bakwaMidiyan nabantwana babo; kwanezilwanyana zabo zasekhaya zonke nemfuyo yabo yonke nobuncwane babo bonke babuphanga.
10  Ke zona izixeko zabo zonke ababehlala kuzo neenkampu zabo zonke ezibiyelweyo bazitshisa ngomlilo.
11  Bawathabatha onke amaxhoba nako konke okuthinjiweyo ebantwini nasezilwanyaneni zasekhaya.
12  Bakuzisa okuthinjiweyo namaxhoba kuMoses nakuEleyazare umbingeleli nakwindibano yoonyana bakaSirayeli enkampini, emathafeni aziinkqantosi akwaMowabhi, angaseYordan eYeriko.
13  Waphuma uMoses noEleyazare umbingeleli nezikhulu zonke zendibano baya kubahlangabeza ngaphandle kwenkampu.
14  Waza wacaphuka uMoses ngenxa yamadoda amiselweyo ayo imikhosi yokulwa, iintloko zamawaka neentloko zamakhulu ezazivela kwiphulo lomkhosi.
15  Ngoko wathi uMoses kuzo: “Niwasindisile na onke amabhinqa?
16  Khangelani! Ngawo la athi, ngelizwi likaBhileham, aqhubela oonyana bakaSirayeli ekungathembekini kuYehova ngoko kwenzekayo ePehore, kwaza kwabakho isibetho kwindibano kaYehova.
17  Ngoko ke bulalani yonke into eyindoda phakathi kwabantwana, nize nibulale kwanto elibhinqa eye yalala nendoda yaza yaba neentlobano zokwazana nayo.
18  Onke wona amabhinqa aselula angalalanga nandoda zisindiseleni wona.
19  Ke nina, misani iinkampu ngaphandle kweminquba iintsuku ezisixhenxe. Wonk’ ubani obulele umphefumlo naye wonk’ ubani ochukumise obuleweyo, nifanele nizisulungekise ngomhla wesithathu nangomhla wesixhenxe, nina nabo nibathimbileyo.
20  Nezambatho zonke nempahla yonke yesikhumba nento yonke eyenziwe ngoboya bebhokhwe nempahla yonke yomthi nifanele nizisulungekisele zona esonweni.”
21  Wathi uEleyazare umbingeleli kumadoda omkhosi awayeye edabini: “Nguwo lo ummiselo womthetho uYehova amyalele wona uMoses,
22  ‘Kuphela yigolide nesilivere nobhedu nentsimbi nenkcenkce nelote,
23  yonke into edluliswa emlilweni, enimele niyidlulise emlilweni, ize ihlambuluke ke. Kuphela nje ifanele isulungekiswe ngamanzi okuhlambulula. Ke yonke into engadluliswayo emlilweni noyidlulisa emanzini.
24  Yaye nimele nihlambe izambatho zenu ngomhla wesixhenxe, nohlambuluka ke, yaye emva koko ningangena enkampini.’”
25  Waqhubeka wathi uYehova kuMoses:
26  “Bala inani lamaxhoba athinjiweyo, awabantu nawezilwanyana zasekhaya, wena noEleyazare umbingeleli neentloko zooyise bendibano.
27  Uze ukwahlule kubini oko kuthinjiweyo phakathi kwabo baye baphuma iphulo ukuze babe nenxaxheba edabini, kunye nenxalenye eseleyo yendibano.
28  Yaye kuwo amadoda emfazwe aphume iphulo uze uthabathe umphefumlo ube mnye kwengamakhulu amahlanu, ebantwini nasemhlambini weenkomo nasemaesileni nasemhlambini weegusha, kuze oko kube yirhafu kaYehova.
29  Nize niyithabathe esiqingatheni sabo, niyinike uEleyazare umbingeleli, ibe ngumnikelo kaYehova.
30  Yaye esiqingatheni soonyana bakaSirayeli wothabatha ibe nye emashumini amahlanu, ebantwini, nasemhlambini weenkomo, nasemaesileni, nasemhlambini weegusha, nakuhlobo lonke lwesilwanyana sasekhaya, uzinike abaLevi, abagcine imbopheleleko yabo emnqubeni kaYehova.”
31  Wenza ke uMoses noEleyazare umbingeleli kanye njengoko uYehova wamyalelayo uMoses.
32  Ke okuthinjiweyo, okuseleyo koko babekuphangile abantu ababesephulweni, kwaba ngamakhulu amathandathu anamashumi asixhenxe anesihlanu amawaka omhlambi weegusha,
33  namashumi asixhenxe anesibini amawaka omhlambi weenkomo,
34  namashumi amathandathu ananye amawaka amaesile.
35  Yona imiphefumlo yabantu kuwo amabhinqa angalalanga nandoda, yaba yimiphefumlo engamashumi amathathu anesibini amawaka iyonke.
36  Yaye inani lesiqingatha esaba sisabelo sabo babesephulweni laba ngamakhulu amathathu anamashumi amathathu anesixhenxe amawaka anamakhulu mahlanu emhlambini weegusha.
37  Irhafu kaYehova emhlambini weegusha yaba ngamakhulu amathandathu anamashumi asixhenxe anesihlanu.
38  Imihlambi yeenkomo yaba ngamashumi amathathu anesithandathu amawaka, yaye irhafu kaYehova kuyo yaba ngamashumi asixhenxe anesibini.
39  Amaesile aba ngamashumi amathathu amawaka anamakhulu mahlanu, yaye irhafu kaYehova kuwo yaba ngamashumi amathandathu ananye.
40  Imiphefumlo yabantu yaba lishumi elinesithandathu lamawaka, yaye irhafu kaYehova kuyo yaba ngamashumi amathathu anesibini emiphefumlo.
41  Wandula ke uMoses wayinika uEleyazare umbingeleli irhafu leyo yaba ngumnikelo kaYehova, kanye njengoko uYehova wamyalelayo uMoses.
42  Kwaba njalo nangesiqingatha soonyana bakaSirayeli, awasahlukanisayo uMoses kweso samadoda awayelwe emfazweni:
43  Sona ke isiqingatha sendibano emhlambini weegusha saba ngamakhulu amathathu anamashumi amathathu anesixhenxe amawaka anamakhulu mahlanu,
44  umhlambi weenkomo waba ngamashumi amathathu anesithandathu amawaka,
45  amaesile aba ngamashumi amathathu amawaka anamakhulu mahlanu,
46  imiphefumlo yabantu yaba lishumi elinesithandathu lamawaka.
47  Wandula ke uMoses wathabatha esiqingatheni soonyana bakaSirayeli inxalenye enye kokungamashumi amahlanu, ebantwini nakwizilwanyana zasekhaya, wakunika abaLevi, abagcine imbopheleleko yabo emnqubeni kaYehova, kanye njengoko uYehova wamyalelayo uMoses.
48  Asondela kuMoses amadoda amiselweyo amawaka omkhosi, iintloko zamawaka neentloko zamakhulu,
49  athi kuMoses: “Abakhonzi bakho balibalile inani lamadoda emfazwe aphethwe sithi yaye akukho nanye ekubikwe ukuba ayikho kuthi.
50  Ngoko sivumele ukuba ngamnye kuthi asondeze oko akufumeneyo njengomnikelo kaYehova, impahla yegolide, imixhaka, nezacholo, nemisesane yokutywina, namacici, nezihombo zamabhinqa, ukuze sicamagushele imiphefumlo yethu phambi koYehova.”
51  Wayamkela ke uMoses noEleyazare umbingeleli igolide leyo kuwo, nawo onke amatye anqabileyo.
52  Iyonke igolide yomnikelo abayinikelayo kuYehova yaba ziishekele ezilishumi elinesithandathu lamawaka elinamakhulu asixhenxe anamashumi mahlanu, evela kwiintloko zamawaka nakwiintloko zamakhulu.
53  Amadoda awayephume umkhosi, nganye kuwo yayiziphangele.
54  Ngoko wayamkela uMoses noEleyazare umbingeleli igolide kwiintloko zamawaka nezamakhulu baza bayingenisa ententeni yokuhlangana njengesikhumbuzo soonyana bakaSirayeli phambi koYehova.
21  Ke kaloku umKanan ukumkani waseAradi, owayehleli eNegebhi, weva ukuba uSirayeli wayesiza ngendlela yaseAtarim, walwa noSirayeli waza abanye wabathabatha njengabathinjwa.
2  Ngoko uSirayeli wenza isibhambathiso kuYehova wathi: “Ukuba uthe wasinikela inene esi sizwana esandleni sam, nam ngokuqinisekileyo ndiya kuzitshabalalisa izixeko zaso.”
3  Waliphulaphula uYehova ilizwi likaSirayeli waza wawanikela amaKanan kuye; bawatshabalalisa wona nezixeko zawo. Ngoko ke balibiza igama laloo ndawo ngokuthi yiHorma.
4  Ekundulukeni kwabo eNtabeni yeHore ngendlela yoLwandle Olubomvu ukuba bajikeleze ilizwe lakwaEdom, wadinwa umphefumlo wabantu ngenxa yendlela leyo.
5  Baza bathetha abantu nxamnye noThixo noMoses bathi: “Yini na ukuba nisinyuse eYiputa ukuba size kufela entlango? Ngokuba akukho sonka namanzi apha, yaye umphefumlo wethu uyasenyanya esi sonka sinkatshunkatshu.”
6  Ngoko uYehova wathumela iinyoka ezinobuhlungu ebantwini, zabaluma abantu, kwafa abantu abaninzi bakwaSirayeli.
7  Ekugqibeleni beza abantu kuMoses bathi: “Sonile, ngokuba sithethe nxamnye noYehova nangawe. Sithethelele kuYehova ukuba azishenxise ezi nyoka kuthi.” Waza uMoses wabathethelela abantu.
8  Wathi uYehova kuMoses: “Zenzele inyoka ebumlilorha uze uyixhome esibondeni njengomqondiso. Uya kuthi nabani na olunyiweyo, akukhangela kuyo, aphile.”
9  Wayenza ke uMoses ngoko nangoko inyoka leyo yobhedu waza wayixhoma esibondeni njengomqondiso; yaye bekusithi akulunywa yinyoka umntu aze ondele kwinyoka leyo yobhedu, atsho aphile.
10  Emva koko banduluka oonyana bakaSirayeli baya kumisa iinkampu eObhoti.
11  Banduluka eObhoti baya kumisa iinkampu eIye-abharim, entlango ephambi kwelakwaMowabhi, ngasekuphumeni kwelanga.
12  Ukusuka apho banduluka baya kumisa iinkampu entlanjeni yaseZerede.
13  Ukusuka apho banduluka baya kumisa iinkampu kummandla waseArnon, esentlango esusela emdeni wama-Amori; kuba iArnon ngumda wakwaMowabhi, phakathi kukaMowabhi nama-Amori.
14  Kungenxa yoko le nto kuthiwa encwadini yeeMfazwe zikaYehova: “IVahebhi eseSufa neentlambo zaseArnon,
15  namachweba eentlambo, ezithi xhaxhe ngeAri, zayame umda wakwaMowabhi.”
16  Banduluka apho baya eBhere. Eli lelo qula wathi ngalo uYehova kuMoses: “Hlanganisa abantu, ndibanike amanzi.”
17  Ngelo xesha uSirayeli wavuma le ngoma:“Mpompoza, qula! Sabelani kulo, nina bantu!
18  Kwiqula elimbiwe ziinkosana. Lagrunjwa zizidwangube zabantu,Ngomsimelelo womyaleli, ngeentonga zabo.” Ukusuka entlango baya eMatana.
19  Ukusuka eMatana baya eNahaliyeli, ukusuka eNahaliyeli baya eBhamoti.
20  Ukusuka eBhamoti baya entlanjeni esemhlabeni wakwaMowabhi, encotsheni yePisga, evelele iYeshimon.
21  USirayeli wathumela abathunywa kuSihon ukumkani wama-Amori, esithi:
22  “Ndivumele ndidlule ezweni lakho. Asiyi kuphambukela emasimini okanye esidiliyeni. Asiyi kusela manzi equleni. Siya kuhamba ngendlela yokumkani de sidlule kummandla wakho.”
23  USihon akamvumelanga uSirayeli ukuba adlule kummandla wakhe, kodwa uSihon wabahlanganisa bonke abantu bakhe waphuma waya kumhlangabeza uSirayeli entlango, wafika eYahatsa walwa noSirayeli.
24  Ngoko ke uSirayeli wamxabela ngohlangothi lwekrele waza walihlutha ilizwe lakhe ukususela eArnon kuse eYabhoki, kufuphi noonyana baka-Amoni; ngokuba iYazere ingumda woonyana baka-Amoni.
25  Ngoko uSirayeli wazithabatha zonke ezi zixeko, waza wahlala uSirayeli ezixekweni zonke zama-Amori, eHeshbhon nakwiidolophu zonke eziphantsi kwayo.
26  Kuba iHeshbhon yayisisixeko sikaSihon. Wayengukumkani wama-Amori, yaye nguye owalwa nokumkani wakwaMowabhi ngaphambili waza walithabatha lonke ilizwe lakhe esandleni sakhe kwesa eArnon.
27  Kungenxa yoko le nto zazidla ngokuthi iimbongi: “Yizani eHeshbhon.Masakhiwe, simiswe ngokuqinileyo isixeko sakwaSihon.
28  Ngokuba kuphume umlilo eHeshbhon, idangatye kwidolophu yakwaSihon.Uyidlile iAri yakwaMowabhi, abanini beendawo eziphakamileyo zaseArnon.
29  Yeha wena Mowabhi! Niya kutshabalala ngokuqinisekileyo, nina bantu bakwaKemoshe!Baya kusaba oonyana bakhe, zithinjwe iintombi zakhe nguSihon, ukumkani wama-Amori.
30  Ngoko ke masibatole.Ngokuqinisekileyo iya kutshabalala iHeshbhon kuse eDibhon,Namabhinqa ayo ukusa eNofa, kwanamadoda ayo ukusa eMedebha.”
31  Wahlala uSirayeli ezweni lama-Amori.
32  Wathumela abathile uMoses ukuba baye kuhlola iYazere. Ngoko bazithimba iidolophu eziphantsi kwayo baza bawahlutha ilizwe lawo ama-Amori awayelapho.
33  Emva koko bajika banyuka ngendlela yaseBhashan. Waphuma uOgi ukumkani waseBhashan waya kubahlangabeza, yena nabantu bakhe bonke, esiya kulwa idabi nabo e-Edreyi.
34  Wathi ke ngoku uYehova kuMoses: “Musa ukumoyika, ngokuba ndiya kumnikela esandleni sakho nabantu bakhe bonke nelizwe lakhe; yaye uze wenze kuye kanye njengoko wenzayo kuSihon, ukumkani wama-Amori, owayehlala eHeshbhon.”
35  Ngoko ke bamxabela yena noonyana bakhe nabantu bakhe bonke, kwada akwasala usindileyo; balidla ilifa ilizwe lakhe.
25  Ngoku ke uSirayeli wayehlala eShitim. Baqala abantu baba neentlobano zokuziphatha okubi neentombi zakwaMowabhi.
2  Amabhinqa lawo ababizela abantu emibingelelweni yoothixo bawo, badla abantu baza baqubuda koothixo bawo.
3  Ngoko uSirayeli wazibandakanya noBhahali wasePehore; waza wavutha umsindo kaYehova kuSirayeli.
4  Wathi ke ngoko uYehova kuMoses: “Thabatha bonke abaziintloko zabantu uze ubabhence kuYehova elangeni, ukuze kubuyiswe ukuvutha komsindo kaYehova kuSirayeli.”
5  Ngoko wathi uMoses kubagwebi bakwaSirayeli: “Ngamnye kuni makabulale abantu bakhe abazibandakanyileyo noBhahali wasePehore.”
6  Kodwa, khangela! kweza ndoda ithile yakoonyana bakaSirayeli, yasondeza kubazalwana bayo umfazi womMidiyan phambi kwamehlo kaMoses naphambi kwamehlo endibano yonke yoonyana bakaSirayeli, ngoxa babelila emnyangweni wentente yokuhlangana.
7  Wathi uFinehasi unyana kaEleyazare unyana ka-Aron umbingeleli akukubona oko, wasuka ngoko nangoko phakathi kwendibano wathabatha incula ngesandla sakhe.
8  Wayilandela indoda leyo yakwaSirayeli ukuya ententeni enegumbi elisitheleyo waza wabahlaba bobabini, indoda yakwaSirayeli nomfazi lowo emalungwini akhe enzala. Ngenxa yoko sathintelwa isibetho koonyana bakaSirayeli.
9  Yaye abafayo sisibetho baba ngamashumi amabini anesine amawaka.
10  Wandula ke uYehova wathetha kuMoses, esithi:
11  “UFinehasi unyana kaEleyazare unyana ka-Aron umbingeleli uyibuyisile ingqumbo yam koonyana bakaSirayeli ngokungakunyamezeli kwakhe ukusukuzana kwabo nam, ukuze ndingabatshabalalisi oonyana bakaSirayeli ngokuzingisa kwam ekufuneni uzinikelo olupheleleyo.
12  Ngenxa yeso sizathu uze uthi, ‘Yabona ndimnika umnqophiso wam woxolo.
13  Yaye umele ube ngumnqophiso wobubingeleli bexesha elingenammiselo kuye nakwinzala yakhe emva kwakhe, ngenxa yokuba engalunyamezelanga usukuzwano nxamnye noThixo wakhe waza wabacamagushela oonyana bakaSirayeli.’”
14  Laye ke igama lendoda leyo yomSirayeli yahlatywayo yafa yona kunye nomMidiyanekazi linguZimri unyana kaSalu, isikhulu sendlu yooyise bamaSimeyon.
15  Yaye lona igama lomfazi womMidiyan owahlatywayo wafa lalinguKozibhi intombi kaTsure; wayeyintloko yezizwana zezindlu zooyise kwaMidiyan.
16  Kamva wathetha uYehova kuMoses, esithi:
17  “Wabandezeleni amaMidiyan, niwaxabele,
18  ngokuba wona anibandezele ngezenzo zawo zobuqhokolo azenzileyo kuni ngobuqhokolo kwisehlo sasePehore nakwisehlo sikaKozibhi intombi yesikhulu sakwaMidiyan, udade wawo owahlatywayo wafa ngomhla wesibetho ngenxa yoko kwenzekayo ePehore.”
13  Wathetha ke uYehova kuMoses, esithi:
2  “Thumela amadoda aye kuhlola ilizwe lakwaKanan, endibanika lona oonyana bakaSirayeli. Nothumela indoda ibe nye kwisizwe ngasinye sooyise, nganye ibe yesisikhulu kuso.”
3  Wawathuma ke uMoses esentlango yaseParan ngokomyalelo kaYehova. Onke loo madoda ayeziintloko zoonyana bakaSirayeli.
4  Ngawo la amagama awo: kwisizwe sakwaRubhen, nguShamuwa unyana kaZakure;
5  kwisizwe sakwaSimeyon, nguShafati unyana kaHori;
6  kwisizwe sakwaYuda, nguKalebhi unyana kaYefune;
7  kwisizwe sakwaIsakare, nguIgali unyana kaYosefu;
8  kwisizwe sakwaEfrayim, nguHosheya unyana kaNun;
9  kwisizwe sakwaBhenjamin, nguPalti unyana kaRafu;
10  kwisizwe sakwaZebhulon, nguGadiyeli unyana kaSodi;
11  kwisizwe sakwaYosefu, esisisizwe sakwaManase, nguGadidi unyana kaSusi;
12  kwisizwe sakwaDan, nguAmiyeli unyana kaGemali;
13  kwisizwe sakwa-Ashere, nguSeture unyana kaMikayeli;
14  kwisizwe sakwaNafetali, nguNabhi unyana kaVofesi;
15  kwisizwe sakwaGadi, nguGewuweli unyana kaMaki.
16  Ngawo lawo amagama amadoda awawathumayo uMoses ukuba aye kuhlola ilizwe. Waza uMoses wambiza uHosheya unyana kaNun ngokuthi nguYehoshuwa.
17  Ekuwathumeni kwakhe uMoses ukuba aye kuhlola ilizwe lakwaKanan, wathi kuwo: “Nyukani apha niye eNegebhi, ninyukele kummandla weentaba.
18  Yaye nimele nibukhangele ubunjani belizwe nabantu abahlala kulo, ukuba bomelele okanye babuthathaka kusini na, nokuba bambalwa okanye baninzi kusini na;
19  ukuba linjani na ilizwe abahlala kulo, enoba lihle okanye libi kusini na, nokuba zinjani na izixeko abahlala kuzo, enoba basezinkampini okanye basezinqabeni kusini na;
20  ukuba linjani na ilizwe elo, enoba lichumile okanye alichumanga kusini na, nokuba linemithi okanye alinayo kusini na. Yibani nesibindi, nize neziqhamo zelo lizwe.” Yaye ke loo mihla iyimihla yentlahlela yeediliya.
21  Enyuka ke alihlola ilizwe ukususela kwintlango yaseTsin ukusa eRehobhi ngasekungeneni eHamati.
22  Ekunyukeleni kwawo eNegebhi, afika eHebron. Kwaye kukho apho uAhiman, uSheshayi noTalemayi, abenzala ka-Anaki. Kwaye ke, iHebron le yayakhiwe kwiminyaka esixhenxe ngaphambi kweTsowan yaseYiputa.
23  Akufika entlanjeni yakwaEshkoli, anqumla khona ihlumelo elinesihloko esinye seediliya. Asithwala ngesibonda engamadoda amabini, yaye enjenjalo nakwirharnati kwanakumakhiwane.
24  Ayibiza loo ndawo ngokuba yintlambo yakwaEshkoli, ngenxa yesihloko eso basinqumla khona oonyana bakaSirayeli.
25  Ekugqibeleni abuya ekulihloleni ilizwe ekupheleni kweentsuku ezingamashumi amane.
26  Ngoko ahamba afika kuMoses nakuAron nakwindibano yonke yoonyana bakaSirayeli entlango yaseParan, eKadeshe. Azisa ilizwi kubo nakuyo yonke indibano, ababonisa neziqhamo zelizwe elo.
27  Amxelela athi: “Singenile kwelo lizwe ubusithume kulo, kwaye eneneni liqukuqela ubisi nobusi, nazi neziqhamo zalo.
28  Noko ke, inyaniso yona yeyokuba bomelele abantu abahlala kwelo lizwe, nezixeko ezinqatyisiweyo zikhulu kakhulu; kwakhona, sibone nabenzala ka-Anaki khona.
29  Ama-Amaleki ahleli kwilizwe laseNegebhi, kwaye amaHiti namaYebhusi nama-Amori ahleli kwimimandla yeentaba, wona amaKanan ahleli ngaselwandle ngakwicala laseYordan.”
30  Noko ke uKalebhi wazama ukubazolisa abantu phambi koMoses wathi: “Masinyuke singqale, silihluthe, ngokuba ngokuqinisekileyo sinako ukuloyisa.”
31  Kodwa amadoda awayenyuke naye athi: “Asinako ukunyuka siye kumelana naba bantu, kuba bomelele kunathi.”
32  Kwaye aqhubeka edlulisela ingxelo embi koonyana bakaSirayeli ngelo lizwe ayelihlolile, esithi: “Ilizwe, esadlula kulo silihlola, lilizwe elibadla libagqibe abemi balo; nabantu bonke esababonayo kulo babengabafo abakhulu ngokungaqhelekanga.
33  Sazibona khona iiNefili, oonyana baka-Anaki, abavela kwiiNefili; sasuka emehlweni ethu saba njengeentethe, sanjalo nasemehlweni abo.”
14  Yaza ke yonke indibano yaliphakamisa ilizwi layo, balikhupha abantu ilizwi labo, balila bonke obo busuku.
2  Bonke oonyana bakaSirayeli bambombozela kuMoses noAron, yathi kubo yonke indibano: “Akwaba besifele ezweni laseYiputa, okanye akwaba besifele kule ntlango!
3  Yini na ukuba uYehova asizise kweli lizwe ukuze siwe likrele? Abafazi nabantwana bethu baza kuphangwa. Akusilungele na kanye ukuba sibuyele eYiputa?”
4  Batsho nokuthi omnye komnye: “Masizimisele intloko, sibuyele eYiputa!”
5  Bawa ngobuso uMoses noAron phambi kwebandla lonke lendibano yoonyana bakaSirayeli.
6  UYoshuwa unyana kaNun noKalebhi unyana kaYefune, ababekwabo babelihlolile ilizwe, bazikrazula izambatho zabo,
7  bathi kwindibano yonke yoonyana bakaSirayeli: “Ilizwe esadlula kulo silihlola, lilizwe elihle kunene.
8  Ukuba uYehova uyayoliswa sithi, wosisa ngokuqinisekileyo kweli lizwe, asinike, ilizwe eliqukuqela ubisi nobusi.
9  Kuphela nje musani ukumvukela uYehova; musani ukuboyika abantu belo lizwe, kuba basisonka sethu. Limkile ikhusi labo kubo, yaye uYehova unathi. Musani ukuboyika.”
10  Kodwa ke, yonke indibano yathi mabagityiselwe ngamatye. Babonakala ubuqaqawuli bukaYehova ententeni yokuhlangana kubo bonke oonyana bakaSirayeli.
11  Ekugqibeleni wathi uYehova kuMoses: “Kuya kude kube nini na singandihloneli esi sizwana, yaye kuya kude kube nini na singakholwa kum ngemiqondiso yonke endiyenzileyo phakathi kwaso?
12  Ndiya kusibetha ngendyikitya yokufa ndize ndisigxothe, wena ndikwenze uhlanga olukhulu nolunamandla kunaso.”
13  Kodwa wathi uMoses kuYehova: “Nakanjani na aya kuva amaYiputa ukuba wasikhupha esi sizwana ngamandla akho phakathi kwawo.
14  Yaye nakanjani na aya kubaxelela abemi beli lizwe. Bavile nabo ukuba wena Yehova uphakathi kwesi sizwana, oye wabonakala ubuso ngobuso kuso. Nokuthi unguYehova, nelifu lakho limi phezu kwaso, kwaye uhamba phambi kwaso emqulwini welifu emini nasemqulwini womlilo ebusuku.
15  Ukuba uthe wasibulala esi sizwana njengandoda-nye, zotsho ngokuqinisekileyo iintlanga eziluvileyo udumo lwakho ukuthi,
16  ‘Kungenxa yokuba uYehova akakwazanga ukusingenisa esi sizwana ezweni abesifungele lona, le nto asibuleleyo nje entlango.’
17  Ngoko, nceda, Yehova, makabe makhulu amandla akho, kanye njengoko wathethayo, wathi,
18  ‘UYehova, ozeka kade umsindo nonobubele bothando obuninzi, oxolela isiphoso nokunxaxha, kodwa ongakhe amsindise ofanelwe kukohlwaywa, ozisa isohlwayo sesiphoso sooyise koonyana, kwesesithathu isizukulwana nakwesesine isizukulwana.’
19  Nceda usixolele isiphoso sesi sizwana ngokobukhulu bobubele bakho bothando, kanye njengoko usixoleleyo esi sizwana ukususela eYiputa kude kube ngoku.”
20  Wandula wathi uYehova: “Ndiyasixolela ngokwelizwi lakho.
21  Yaye, kwelinye icala, ndiphila nje, buya kuwuzalisa umhlaba wonke ubuqaqawuli bukaYehova.
22  Kodwa bonke abantu ababubonileyo ubuqaqawuli bam nemiqondiso yam endayenzayo eYiputa nasentlango baza sekunjalo bandivavanya ezi zihlandlo zilishumi, abaliphulaphula ilizwi lam,
23  bona abasokuze balibone ilizwe endalifungela ooyise, ewe, bonke abo bangandihlonelanga abasokuze balibone.
24  Ke yena umkhonzi wam uKalebhi, ngenxa yokuba eye waba nomoya owahlukileyo waza wandilandela ngokupheleleyo, ndiya kumngenisa ngokuqinisekileyo ezweni aye waya kulo, ilidle ilifa inzala yakhe.
25  Njengoko ama-Amaleki namaKanan ehleli entilini, ndulukani nina ngomso nisinge entlango ngendlela eya kuLwandle Olubomvu.”
26  Waqhubeka ethetha uYehova kuMoses nakuAron, esithi:
27  “Kuya kude kube nini na indimbombozelela le ndibano ingendawo? Ndikuvile ukumbombozela koonyana bakaSirayeli abandimbombozelela ngako.
28  Yithi kubo, ‘“Ndiphila nje,” utsho uYehova, “inene ndiya kwenza kanye njengoko nithethileyo ezindlebeni zam!
29  Izidumbu zenu ziya kuwa kule ntlango, ewe, nabo bonke ababalwayo kuni ngokwenani lenu lonke ukususela kwabanamashumi amabini eminyaka ubudala ukusa phezulu, nina bandimbombozeleleyo.
30  Ke nina, aniyi kungena ezweni endaliphakamisela isandla sam ndifunga ukuba ndinihlalise kulo, ngaphandle kukaKalebhi unyana kaYefune noYoshuwa unyana kaNun.
31  “‘“Ke abantwana benu ebenisithi baya kuphangwa, ndiya kubangenisa nabo, balazi ngokuqinisekileyo ilizwe eniligatyileyo.
32  Kodwa nina izidumbu zenu ziya kuwa kule ntlango.
33  Yaye oonyana benu baya kuba ngabalusi entlango iminyaka engamashumi amane, baphendule ngesenzo senu sohenyuzo, zide ziphele izidumbu zenu entlango.
34  Ngokwenani leentsuku enalihlola ngazo ilizwe, iintsuku ezingamashumi amane, usuku lube ngunyaka, niya kuphendula ngeziphoso zenu iminyaka engamashumi amane, ukuze nazi ukuba kuthetha ukuthini na ukwahlukaniswa kwam nani.
35  “‘“Ndithethile nje mna Yehova, inene ndiya kukwenza oku kule ndibano yonke engendawo, leyo ehlanganisene ndawonye nxamnye nam: Baya kuphelela kule ntlango, bafele kuyo.
36  Ke amadoda awayewathumele uMoses ukuba alihlole ilizwe, aza abuya, ayenza yambombozela yonke indibano nxamnye naye, ngokuzisa ingxelo embi ngalo ilizwe,
37  ewe, loo madoda azisa ingxelo embi ngelizwe elo aya kufa sisibetho phambi koYehova.
38  Kodwa yena uYoshuwa unyana kaNun noKalebhi unyana kaYefune ngokuqinisekileyo baya kuqhubeka bephila, kuloo madoda ebeye kuhlola ilizwe.”’”
39  Akuwathetha uMoses la mazwi kubo bonke oonyana bakaSirayeli, benza isijwili esikhulu abantu.
40  Ngaphezu koko, bavuka ekuseni bazama ukunyuka baye encotsheni yentaba, besithi: “Sithi aba, kwaye simele sinyuke siye kuloo ndawo ayikhankanyileyo uYehova. Kuba sonile.”
41  Kodwa wathi uMoses: “Yini na ukuba niwugqithe umyalelo kaYehova? Oko akuyi kuphumelela.
42  Musani ukunyuka, kuba uYehova akakho phakathi kwenu, ukuze ningoyiswa ziintshaba zenu.
43  Ngokuba ama-Amaleki namaKanan aphambi kwenu; yaye ngokuqinisekileyo niya kuwa likrele, kuba, ngenxa yokuba nibuyile ekumlandeleni uYehova, akayi kuqhubeka enani uYehova.”
44  Noko ke, banyanzelisa ukunyuka baye encotsheni yentaba, kodwa ayiphumanga enkampini yona ityeya yomnqophiso kaYehova kunye noMoses.
45  Ehla ama-Amaleki namaKanan awayehleli kuloo ntaba, abaxabela aza abachithachitha ukuya kufikelela eHorma.
29  “‘Ngenyanga yesixhenxe, ngolokuqala enyangeni leyo, nifanele nibe nendibano engcwele. Nize ningenzi naluphi na uhlobo lomsebenzi onzima. Yoba ngumhla wokukhalisa amaxilongo kuni.
2  Nimele nenze umnikelo otshiswayo olivumba elithozamisayo kuYehova ngethole lenkomo eliyinkunzi libe linye, nenkunzi yegusha enye, neenkunzi zeemvana ezimnyaka-mnye ubudala, eziphilileyo, zibe sixhenxe;
3  nomnikelo wazo wokudla okuziinkozo womgubo ocolekileyo ogalelwe ioli, ube yimilinganiselo emithathu yeshumi kuyo inkunzi yenkomo, nemilinganiselo yeshumi ibe mibini kuyo inkunzi yegusha,
4  nomlinganiselo weshumi ube mnye kwinkunzi yemvana nganye kuzo iinkunzi zeemvana ezisixhenxe;
5  netakane lebhokhwe eliyinkunzi libe linye lomnikelo wesono wokunicamagushela;
6  ngaphandle komnikelo otshiswayo wenyanga nomnikelo wawo wokudla okuziinkozo nomnikelo otshiswayo othe rhoqo nomnikelo wawo wokudla okuziinkozo, ndawonye neminikelo yawo ethululwayo, ngokwenkqubo yawo eqhelekileyo, ube livumba elithozamisayo, umnikelo wasemlilweni kuYehova.
7  “‘Ngolweshumi enyangeni leyo yesixhenxe nifanele nibe nendibano engcwele, yaye nimele niyixhwalekise imiphefumlo yenu. Nize ningenzi naluphi na uhlobo lomsebenzi.
8  Nimele nisondeze umnikelo otshiswayo kuYehova, olivumba elithozamisayo, wethole lenkomo eliyinkunzi enye, nenkunzi yegusha ibe nye, neenkunzi zeemvana ezimnyaka-mnye ubudala zibe sixhenxe. Zifanele zibe zeziphilileyo kuni.
9  Yaye umnikelo wazo wokudla okuziinkozo ogalelwe ioli ufanele ube yimilinganiselo yeshumi emithathu kuyo inkunzi yenkomo, nemilinganiselo yeshumi emibini kuyo inkunzi yegusha enye,
10  nomlinganiselo weshumi ngokwahlukahlukeneyo kwinkunzi yemvana nganye kuzo iinkunzi zeemvana ezisixhenxe;
11  netakane lebhokhwe elinye lomnikelo wesono, ngaphandle komnikelo wesono wokucamagusha nomnikelo otshiswayo othe rhoqo nomnikelo wawo wokudla okuziinkozo, ndawonye neminikelo yawo ethululwayo.
12  “‘Yaye ngosuku lweshumi elinesihlanu lwenyanga yesixhenxe nifanele nibe nendibano engcwele. Nize ningenzi naluphi na uhlobo lomsebenzi onzima, yaye nimele nibhiyozele umthendeleko kuYehova iintsuku ezisixhenxe.
13  Kwaye nimele nisondeze umnikelo otshiswayo, umnikelo wasemlilweni, olivumba elithozamisayo kuYehova, wamathole alishumi elinesithathu eenkomo aziinkunzi, neenkunzi zeegusha ezimbini, neenkunzi zeegusha ezimnyaka-mnye ubudala zibe lishumi elinesine. Zifanele zibe zeziphilileyo.
14  Yaye umnikelo wazo wokudla okuziinkozo womgubo ocolekileyo ogalelwe ioli ufanele ube yimilinganiselo yeshumi emithathu kwinkunzi yenkomo nganye kuzo iinkunzi zeenkomo ezilishumi elinesithathu, nemilinganiselo yeshumi ibe mibini kwinkunzi yegusha nganye kuzo iinkunzi zeegusha ezimbini,
15  nomlinganiselo weshumi kwinkunzi yemvana nganye kuzo iinkunzi zeemvana ezilishumi elinesine;
16  netakane lebhokhwe elinye lomnikelo wesono, ngaphandle komnikelo otshiswayo othe rhoqo, nomnikelo wawo wokudla okuziinkozo kunye nomnikelo wawo othululwayo.
17  “‘Ngosuku lwesibini aya kuba lishumi elinesibini amathole eenkomo aziinkunzi, zibe mbini iinkunzi zeegusha, zibe lishumi elinesine iinkunzi zeemvana ezimnyaka-mnye ubudala, eziphilileyo;
18  nomnikelo wazo wokudla okuziinkozo neminikelo yazo ethululwayo kuzo iinkunzi zeenkomo, nakuzo iinkunzi zeegusha nakuzo iinkunzi zeemvana ngangenani lazo ngokwenkqubo eqhelekileyo;
19  netakane lebhokhwe libe linye lomnikelo wesono, ngaphandle komnikelo otshiswayo othe rhoqo nomnikelo wawo wokudla okuziinkozo, ndawonye neminikelo yawo ethululwayo.
20  “‘Ngosuku lwesithathu ziya kuba lishumi elinanye iinkunzi zeenkomo, zibe mbini iinkunzi zeegusha, zibe lishumi elinesine iinkunzi zeemvana ezimnyaka-mnye ubudala, eziphilileyo;
21  nomnikelo wazo wokudla okuziinkozo neminikelo yazo ethululwayo kuzo iinkunzi zeenkomo, nakuzo iinkunzi zeegusha nakuzo iinkunzi zeemvana ngangenani lazo ngokwenkqubo eqhelekileyo;
22  nebhokhwe enye yomnikelo wesono, ngaphandle komnikelo otshiswayo othe rhoqo kwanomnikelo wawo wokudla okuziinkozo nomnikelo wawo othululwayo.
23  “‘Ngosuku lwesine ziya kuba lishumi iinkunzi zeenkomo, zibe mbini iinkunzi zeegusha, zibe lishumi elinesine iinkunzi zeemvana ezimnyaka-mnye ubudala, eziphilileyo;
24  nomnikelo wazo wokudla okuziinkozo neminikelo yazo ethululwayo kuzo iinkunzi zeenkomo, nakuzo iinkunzi zeegusha nakuzo iinkunzi zeemvana ngangenani lazo ngokwenkqubo eqhelekileyo;
25  netakane lebhokhwe libe linye lomnikelo wesono, ngaphandle komnikelo otshiswayo othe rhoqo, kwanomnikelo wawo wokudla okuziinkozo nomnikelo wawo othululwayo.
26  “‘Ngosuku lwesihlanu ziya kuba sithoba iinkunzi zeenkomo, zibe mbini iinkunzi zeegusha, zibe lishumi elinesine iinkunzi zeemvana ezimnyaka-mnye ubudala, eziphilileyo;
27  nomnikelo wazo wokudla okuziinkozo neminikelo yazo ethululwayo kuzo iinkunzi zeenkomo, nakuzo iinkunzi zeegusha nakuzo iinkunzi zeemvana ngangenani lazo ngokwenkqubo eqhelekileyo;
28  nebhokhwe enye yomnikelo wesono, ngaphandle komnikelo otshiswayo othe rhoqo kwanomnikelo wawo wokudla okuziinkozo nomnikelo wawo othululwayo.
29  “‘Ngosuku lwesithandathu ziya kuba sibhozo iinkunzi zeenkomo, zibe mbini iinkunzi zeegusha, zibe lishumi elinesine iinkunzi zeemvana ezimnyaka-mnye ubudala, eziphilileyo;
30  nomnikelo wazo wokudla okuziinkozo neminikelo yazo ethululwayo kuzo iinkunzi zeenkomo, nakuzo iinkunzi zeegusha nakuzo iinkunzi zeemvana ngangenani lazo ngokwenkqubo eqhelekileyo;
31  nebhokhwe enye yomnikelo wesono, ngaphandle komnikelo otshiswayo othe rhoqo, kwanomnikelo wawo wokudla okuziinkozo neminikelo yazo ethululwayo.
32  “‘Ngosuku lwesixhenxe ziya kuba sixhenxe iinkunzi zeenkomo, zibe mbini iinkunzi zeegusha, zibe lishumi elinesine iinkunzi zeemvana ezimnyaka-mnye ubudala, eziphilileyo;
33  nomnikelo wazo wokudla okuziinkozo neminikelo yazo ethululwayo kuzo iinkunzi zeenkomo, nakuzo iinkunzi zeegusha nakuzo iinkunzi zeemvana ngangenani lazo ngokwenkqubo eqhelekileyo;
34  nebhokhwe enye yomnikelo wesono, ngaphandle komnikelo otshiswayo othe rhoqo, kwanomnikelo wawo wokudla okuziinkozo nomnikelo wawo othululwayo.
35  “‘Ngosuku lwesibhozo nifanele nibe nendibano engcwele. Nize ningenzi naluphi na uhlobo lomsebenzi onzima.
36  Yaye nimele nisondeze umnikelo otshiswayo, umnikelo wasemlilweni, olivumba elithozamisayo kuYehova, wenkunzi yenkomo ibe nye, nenkunzi yegusha ibe nye, neenkunzi zeemvana ezimnyaka-mnye ubudala eziphilileyo, zibe sixhenxe;
37  nomnikelo wazo wokudla okuziinkozo neminikelo yazo ethululwayo kuyo inkunzi yenkomo, nakuyo inkunzi yegusha nakuzo iinkunzi zeemvana ngangenani lazo ngokwenkqubo eqhelekileyo;
38  nebhokhwe enye yomnikelo wesono, ngaphandle komnikelo otshiswayo othe rhoqo kwanomnikelo wawo wokudla okuziinkozo nomnikelo wawo othululwayo.
39  “‘Nize niyinikele kuYehova ngamaxesha enu emithendeleko amisiweyo, ngaphandle kweminikelo yenu yezibhambathiso neminikelo yenu yokuzithandela eminikelweni yenu etshiswayo naseminikelweni yenu yokudla okuziinkozo naseminikelweni yenu ethululwayo nasemibingelelweni yenu yobudlelane.’”
40  Yaye uMoses wathetha koonyana bakaSirayeli ngokwento yonke uYehova awamyalela yona uMoses.
19  Waqhubeka ethetha uYehova kuMoses nakuAron, esithi:
2  “Nguwo lo ummiselo womthetho awuyaleleyo uYehova, esithi, ‘Thetha koonyana bakaSirayeli, bakuzisele imazi yenkomo ebomvu ephilileyo, engenasiphene, ekungabekwanga dyokhwe kuyo.
3  Nize niyinike uEleyazare umbingeleli, ayise ngaphandle kwenkampu, ixhelelwe phambi kwakhe.
4  UEleyazare umbingeleli umele athi nkxu umnwe egazini layo aze afefe inxalenye yegazi layo ngaphambi kwentente yokuhlangana izihlandlo ezisixhenxe.
5  Yothi ke itshiswe imazi yenkomo leyo phambi kwamehlo akhe. Siya kutshiswa isikhumba sayo nenyama yayo negazi layo kunye nomswane wayo.
6  Ke yena umbingeleli uya kuthabatha umsedare nehisope nomchako omfusa aze aziphose ezo zinto phezu kwaloo mazi yenkomo itshiswayo.
7  Umele ke umbingeleli ahlambe izambatho zakhe, ahlambe nomzimba wakhe ngamanzi, yaye emva koko angangena enkampini; kodwa loo mbingeleli uya kuba ngongahlambulukanga kude kuhlwe.
8  “‘Lowo uyitshisileyo makazihlambe izambatho zakhe ngamanzi, ahlambe nomzimba wakhe ngamanzi, abe ngongahlambulukanga kude kuhlwe.
9  “‘Uthuthu lwale mazi yenkomo maluwolwe yindoda ehlambulukileyo ize ilubeke ngaphandle kwenkampu endaweni ehlambulukileyo; yaye lumele lusetyenziswe yindibano yoonyana bakaSirayeli, lugcinelwe amanzi okuhlambulula. Ngumnikelo wesono ke lowo.
10  Lowo uluwolayo uthuthu lwaloo mazi yenkomo umele ahlambe izambatho zakhe aze abe ngongahlambulukanga kude kuhlwe. “‘Kumele oko kube ngummiselo wexesha elingenammiselo koonyana bakaSirayeli nakumphambukeli ophambukele phakathi kwabo.
11  Nabani na ochukumisa isidumbu sawo nawuphi na umphefumlo womntu woba ngongahlambulukanga iintsuku ezisixhenxe.
12  Ngoko ke kofuneka azisulungekise ngosuku lwesithathu, aze ahlambuluke ngosuku lwesixhenxe. Kodwa ukuba akazisulungekisanga ngosuku lwesithathu, akayi kuhlambuluka ngosuku lwesixhenxe.
13  Wonk’ ubani ochukumisa isidumbu, umphefumlo wakhe nawuphi na umntu ofileyo, aze angazisulungekisi, uwenze inqambi umnquba kaYehova, ngoko umele unqunyulwe ungabikho kwaSirayeli loo mphefumlo. Ngenxa yokuba ungafefwanga ngamanzi okuhlambulula, uya kuqhubeka ungahlambulukanga. Ukungahlambuluki kwawo kusekuwo.
14  “‘Nguwo lo umthetho xa athe umntu wafela ententeni: Wonk’ ubani ongena kuloo ntente, naye wonk’ ubani osukuba ekuloo ntente, uya kuba ngongahlambulukanga iintsuku ezisixhenxe.
15  Sonke isitya esivulekileyo esingenasiciko sibotshiweyo soba sesingahlambulukanga.
16  Wonk’ ubani omchukumisayo endle obulewe ngekrele nokuba sisidumbu nokuba lithambo lomntu nokuba lingcwaba uya kuba ngongahlambulukanga iintsuku ezisixhenxe.
17  Yaye bamele bamcaphulele lowo ungahlambulukanga eluthulini ekutshiselwe kulo umnikelo wesono kuze kubekwe phezu kwalo amanzi aqukuqelayo ngesitya.
18  Uya kuthi ke umntu ohlambulukileyo athabathe ihisope, ayithi nkxu emanzini, atshize intente kwanezitya nemiphefumlo yonke ebikuyo kwanalowo uchukumise ithambo nokuba ngobuleweyo nokuba sisidumbu nokuba lingcwaba.
19  Yaye umntu lowo uhlambulukileyo umele atshize lowo ungahlambulukanga ngosuku lwesithathu nangosuku lwesixhenxe, amsulungekise ke esonweni ngosuku lwesixhenxe; yaye umele ahlambe izambatho zakhe, ahlambe nomzimba ngamanzi, aze ke ahlambuluke ngokuhlwa.
20  “‘Kodwa umntu ongahlambulukanga aze angazisulungekisi, loo mphefumlo umele unqunyulwe ungabikho phakathi kwalo ibandla, ngokuba uyenze inqambi ingcwele kaYehova. Awufefwanga ngamanzi okuhlambulula. Awuhlambulukanga.
21  “‘Yoba ngummiselo wexesha elingenammiselo lowo kubo, okokuba otshiza ngamanzi okuhlambulula ufanele ahlambe izambatho zakhe, kwanalowo uchukumisa amanzi okuhlambulula. Uya kuba ngongahlambulukanga kude kuhlwe.
22  Kwaye nantoni na asukuba eyichukumisa lowo ungahlambulukanga yoba yengahlambulukanga, nomphefumlo oyichukumisayo woba ngongahlambulukanga kude kuhlwe.’”
24  Wathi akubona uBhileham ukuba kuhle emehlweni kaYehova ukumsikelela uSirayeli, akaba semka ukuze abhenele kwizihlabo zamashwa njengakwezinye izihlandlo, kodwa wabubhekisa ubuso bakhe entlango.
2  Wathi uBhileham akuwaphakamisa amehlo akhe waza wambona uSirayeli emise iminquba ngokwezizwe zakhe, wasuka umoya kaThixo waba phezu kwakhe.
3  Ngoko wathetha ngomzekeliso wathi: “Utsho uBhileham unyana kaBhehore,Itsho indoda eyomeleleyo eliso layo lingatywinwanga,
4  Utsho ova amazwi kaThixo,Obona umbono kaSomandlaAtsho awe phantsi etyhilwe amehlo:
5  Hay’ ubuhle benkangeleko yeentente zakho, Yakobi, nobeminquba yakho, Sirayeli!
6  Ithe tyaba okweentlambo,Njengemiyezo engasemlanjeni.Njengezityalo zekhala azityalileyo uYehova,Njengemisedare engasemanzini.
7  Amanzi ahlala ethontsiza kwiiemele zakhe zezikhumba,Imbewu yakhe ingasemanzini amaninzi.Ukumkani wakhe uya kuphakama ngakumbi kunoAgagi,Nobukumkani bakhe buya kuphakanyiswa.
8  UThixo umkhupha eYiputa;Amendu akhe anjengawenqu.Uya kuzidla iintlanga, abacinezeli bakhe,Awakrekrethe amathambo abo, abaqhekeze ngeentolo zakhe.
9  Wagoba, wabuthuma njengengonyama,Njengengonyama, ngubani na ongamvusayo?Basikelelekile abakusikelelayo,Yaye baqalekisiwe abakuqalekisayo.”
10  Wavutha ke umsindo kaBhalaki kuBhileham waza waqhwaba izandla, wathi uBhalaki kuBhileham: “Ndikubizele ukuba uzishwabulele iintshaba zam, kodwa, khangela! uzisikelele ngokupheleleyo ezi zihlandlo zozithathu.
11  Ngoku ke khwelela uye endaweni yakho. Bendizixelele ukuba ndokuzukisa ngenene, kodwa, khangela! uYehova ukuvimbile uzuko.”
12  Wathi ke yena uBhileham kuBhalaki: “Bendingathethanga na nakubathunywa bakho owabathumela kum, ndisithi,
13  ‘Nokuba uBhalaki angandinika indlu yakhe izele yisilivere negolide, andinako ukuwugqitha umyalelo kaYehova, ndenze okulungileyo nokuba kokubi okuphuma entliziyweni yam. Oko akuthethayo uYehova, ndiya kuthetha kona’?
14  Ke ngoku ndiyahamba ndiya ebantwini bakowethu. Khawuze, ndikulumkise ngento esiya kuyenza esi sizwana kubantu bakho kamva ekupheleni kwemihla.”
15  Ngoko wathetha ngomzekeliso wathi: “Utsho uBhileham unyana kaBhehore,Itsho indoda eyomeleleyo eliso layo lingatywinwanga,
16  Utsho ova amazwi kaThixo,Wakwazi ukwazi kOyena Uphakamileyo—Obona umbono kaSomandlaAtsho awe phantsi etyhilwe amehlo:
17  Ndiya kumbona, kodwa kungekhona ngoku;Ndiya kumkhangela, kodwa engekufuphi.Ngokuqinisekileyo kuya kuphuma inkwenkwezi kwaYakobi,Kusuke intonga yobukhosi ivela kwaSirayeli.Yaye ngokuqinisekileyo uya kuziqhekeza iintlafuno zentloko kaMowabhiNokakayi lwabo bonke oonyana besiphithiphithi semfazwe.
18  UEdom umele abe lilifa,Ewe, uSehire umele abe lilifa leentshaba zakhe,Ngoxa uSirayeli yena ebonakalisa isibindi.
19  KwaYakobi kuya kuphuma ohamba esoyisa,Atshabalalise nabaphi na abasindileyo esixekweni.”
20  Akumbona uAmaleki, waqhubeka ethetha ngomzekeliso esithi: “Ingqalo yeentlanga nguAmaleki,Kodwa isiphelo sakhe sikukutshabalala.”
21  Akuwabona amaKeni, waqhubeka ethetha ngomzekeliso esithi: “Iluqilima indawo yakho yokuhlala, yaye uyimise engxondorheni.
22  Kodwa uyeza lowo oya kumtshisa uKhayin.Kuya kude kube nini na ngaphambi kokuba iAsiriya ikuthimbe?”
23  Waqhubeka ethetha ngomzekeliso esithi:“Yeha! Ngubani na oya kusinda xa uThixo ebangela ukuba kwenzeke oku?
24  Kuya kuvela iinqanawa elunxwemeni lwaseKitim,Ziyixhwalekise ngokuqinisekileyo iAsiriya,Zimxhwalekise ngenene noEbhere.Kodwa naye uya kutshabalala ekugqibeleni.”
25  Emva koko wasuka uBhileham wahamba wabuyela endaweni yakhe. NoBhalaki wahamba indlela yakhe.
5  Wathetha ngokubhekele phaya uYehova kuMoses, esithi:
2  “Bayalele oonyana bakaSirayeli ukuba bakhuphe enkampini wonke umntu oneqhenqa naye wonk’ ubani obhobhozayo naye wonk’ ubani ongahlambulukanga ngenxa yomphefumlo oswelekileyo.
3  Enoba yindoda okanye libhinqa nifanele nibakhuphele ngaphandle. Mabakhutshelwe ngaphandle kwenkampu, ukuze bangazingcolisi iinkampu zabo ndimise umnquba phakathi kwabo.”
4  Benjenjalo ke oonyana bakaSirayeli, babakhuphela ngaphandle kwenkampu. Kanye njengoko uYehova wathethayo kuMoses, benjenjalo oonyana bakaSirayeli.
5  Waqhubeka uYehova ethetha kuMoses, esithi:
6  “Thetha koonyana bakaSirayeli uthi, ‘Indoda okanye ibhinqa, xa bathe benza nasiphi na kuzo zonke izono zoluntu ngokuthi benze isenzo sokungathembeki kuYehova, woba netyala loo mphefumlo.
7  Bamele basivume isono sabo abasenzileyo, yaye umele alihlawulele ityala lakhe ngokommiselo walo, ongeze isahlulo salo sesihlanu kulo, anike lowo enze ububi kuye.
8  Kodwa ukuba umntu lowo akanaso isalamane esikufuphi ekunokubuyiselwa kuso intlawulo yetyala, yothi ke intlawulo leyo yetyala ebuyiselwa kuYehova ibe yeyombingeleli, ngaphandle kwenkunzi yegusha yocamagushelo aya kumcamagushela ngayo.
9  “‘Wonke umnikelo wezinto zonke ezingcwele zoonyana bakaSirayeli, abawusondezayo kumbingeleli, woba ngowakhe.
10  Zona izinto ezingcwele zakhe ngamnye zoba zezakhe ubuqu. Kodwa nantoni na ngamnye ayinika umbingeleli, yoba yeyakhe.’”
11  Wahlabela mgama uYehova ethetha kuMoses, esithi:
12  “Thetha koonyana bakaSirayeli, uthi kubo, ‘Ukuba umfazi wayo nayiphi na indoda uye waphambuka ngokuthi enze isenzo sokungathembeki kuyo,
13  walala nenye indoda yaza yakhuphela kuye amadlozi, kwafihlakala oko emehlweni endoda yakhe waza akabhaqwa, wazenza inqambi, kodwa akwabikho ngqina loko, akabanjwa;
14  yaza yona yafikelwa ngumoya wobukhwele, yarhanela ukungathembeki okuthile emfazini wayo, abe ngenene yena ezenze inqambi, okanye yafikelwa ngumoya wobukhwele, yarhanela ukungathembeki okuthile emfazini wayo, kodwa wabe yena eneneni engazenzanga inqambi;
15  ngoko ke indoda leyo imele imzise umfazi wayo kumbingeleli, izise nomnikelo wakhe ndawonye naye, isahlulo seshumi se-efa yomgubo werhasi. Maze ingagaleli oli phezu kwawo yaye ingabeki ntlaka yokuqhumisa phezu kwawo, kuba ngumnikelo wokudla okuziinkozo wobukhwele lowo, ngumnikelo wokudla okuziinkozo wesikhumbuzo okhumbuza ngesiphoso.
16  “‘Umbingeleli umele amzise ngaphambili, ammise phambi koYehova.
17  Yaye umbingeleli umele athabathe amanzi angcwele ngesitya sodongwe, athabathe umbingeleli naseluthulini olusemgangathweni womnquba, alugalele emanzini lawo.
18  Wothi ke umbingeleli ammise umfazi lowo phambi koYehova, azikhulule iinwele zentloko yaloo mfazi aze awubeke ezintendeni zakhe umnikelo wokudla okuziinkozo wesikhumbuzo, oko kukuthi, umnikelo wokudla okuziinkozo wobukhwele, abe esesandleni sombingeleli amanzi akrakra esiqalekiso.
19  “‘Yaye umbingeleli umele amfungise, athi kuloo mfazi: “Ukuba akulalanga nandoda yaye akuphambukelanga ekungahlambulukini ngoxa unendoda yakho, yiba msulwa kula manzi akrakra esiqalekiso.
20  Kodwa ke, ukuba uye waphambuka ngoxa unendoda yakho, wazenza inqambi, yaza enye indoda, engeyiyo indoda yakho, yakhuphela amadlozi ayo kuwe,—”
21  Umele ke ngoko umbingeleli amfungise loo mfazi isifungo sesiqalekiso, athi umbingeleli kumfazi lowo: “Ngamana uYehova angakumisa njengesiqalekiso nesifungo phakathi kwabantu bakowenu ngokuthi uYehova alintshwenyise ithanga lakho, asidumbise nesisu sakho.
22  Yaye amele angene la manzi esiqalekiso emathunjini akho, akudumbise isisu, akuntshwenyise ithanga.” Umele athi ke umfazi lowo: “Amen! Amen!”
23  “‘Umbingeleli umele azibhale ezi ziqalekiso encwadini aze azisulele emanzini akrakra.
24  Yaye umele amseze umfazi amanzi lawo akrakra esiqalekiso, angene kuye amanzi esiqalekiso abe yinto ekrakra.
25  Wothi ke umbingeleli awuthabathe esandleni somfazi umnikelo wokudla okuziinkozo wobukhwele aze awutshangatshangise umnikelo lowo wokudla okuziinkozo phambi koYehova, awusondeze esibingelelweni.
26  Uya kwandula umbingeleli athabathe intwana yomnikelo lowo wokudla okuziinkozo njengesikhumbuzo sawo, aqhumisele ngayo esibingelelweni, aze emva koko amseze umfazi amanzi lawo.
27  Akuba emsezile amanzi lawo, kothi ukuba ebezenze inqambi ngokuthi enze isenzo sokungathembeki endodeni yakhe, angene kuye amanzi esiqalekiso abe yinto ekrakra, sidumbe isisu sakhe, lintshwenye ithanga lakhe, aze lo mfazi abe sisiqalekiso phakathi kwabantu bakowabo.
28  Noko ke, ukuba umfazi lowo ebengazenzanga inqambi kunoko uhlambulukile, woba msulwa kweso sohlwayo; amithiswe ngamadlozi.
29  “‘Nguwo lowo umthetho wobukhwele, xa athe umfazi waphambuka ngoxa enendoda yakhe, wazenza inqambi,
30  okanye xa ithe indoda yafikelwa ngumoya wobukhwele, yarhanela ukungathembeki emfazini wayo; yommisa umfazi lowo phambi koYehova, aze umbingeleli enze kuye ngokwalo mthetho wonke.
31  Yoba msulwa ke indoda yakhe kweso siphoso, kodwa umfazi lowo aziphendulele ngesiphoso sakhe.’”
36  Kwasondela iintloko zooyise zentsapho yoonyana bakaGiliyadi unyana kaMakire unyana kaManase weentsapho zoonyana bakaYosefu, zeza zathetha phambi koMoses nezikhulu, iintloko zooyise boonyana bakaSirayeli,
2  zathi: “UYehova wayiyalela inkosi yam ukuba ibanike ilizwe ngeqashiso oonyana bakaSirayeli ukuba libe lilifa; inkosi yethu ke yayalelwa nguYehova ukuba ilifa likaTselofehadi umntakwethu ilinike iintombi zakhe.
3  Ke ukuba zithe zaba ngabafazi babo nabaphi na oonyana bezinye izizwe zoonyana bakaSirayeli, ngoko liya kukhutshwa ilifa labo bafazi kwilifa loobawo lize longezelelwe kwilifa lesizwe abaya kuba kuso, likhutshwe kwiqashiso lelifa lethu.
4  Ngoko ke ekufikeni kweNtlokoma yoonyana bakaSirayeli, ilifa labo bafazi limele longezelelwe kwilifa lesizwe abaya kuba kulo; likhutshwe ilifa labo kwilifa loobawo.”
5  Wabayalela ke uMoses oonyana bakaSirayeli ngokomyalelo kaYehova, esithi: “Isizwe soonyana bakaYosefu silungisile ukuthetha.
6  Lilo eli ilizwi aliyaleleyo uYehova ngeentombi zikaTselofehadi, esithi, ‘Zingendela kwabo bakholekileyo emehlweni azo. Kuphela nje zifanele zendele entsatsheni yesizwe sooyise.
7  Ngoko ilifa loonyana bakaSirayeli aliyi kujikeleziswa ukusuka kwesinye isizwe ukuya kwesinye, kuba bafanele banamathele oonyana bakaSirayeli ngamnye elifeni lesizwe sooyise.
8  Zonke iintombi ezifumana ilifa ezizweni zoonyana bakaSirayeli, zifanele zendele komnye wentsapho yesizwe sikayise, ukuze ngamnye koonyana bakaSirayeli alifumane ilifa lookhokho bakhe.
9  Ngoko ilifa alifanele lijikeleziswe ukusuka kwesinye isizwe ukuya kwesinye, kuba izizwe zoonyana bakaSirayeli zifanele zinamathele ngasinye elifeni laso.’”
10  Kanye njengoko uYehova wamyalelayo uMoses, zenjenjalo iintombi zikaTselofehadi.
11  Ngoko uMahala, uTirtsa noHogela noMilka noNowa, iintombi zikaTselofehadi, zendela koonyana booyisekazi.
12  Zendela kwezinye zeentsapho zoonyana bakaManase unyana kaYosefu, laza ilifa lazo laqhubeka lisesizweni sentsapho kayise.
13  Yiyo leyo imiyalelo nemimiselo awayiwisayo uYehova ngoMoses koonyana bakaSirayeli emathafeni aziinkqantosi akwaMowabhi ngaseYordan eYeriko.
15  Wathetha ngokubhekele phaya uYehova kuMoses, esithi:
2  “Thetha koonyana bakaSirayeli, uthi kubo, ‘Xa nithe ekugqibeleni nafika ezweni lokuhlala kwenu, endininika lona,
3  nimele nenze umnikelo wasemlilweni kuYehova, umnikelo otshiswayo okanye umbingelelo wesibhambathiso esikhethekileyo nokuba ngowokuzithandela nokuba ngowemithendeleko yenu yamaxesha amisiweyo, niwenze ube livumba elithozamisayo kuYehova, nithabathe emhlambini weenkomo okanye emhlambini weegusha;
4  lowo uwusondezayo umnikelo wakhe ukwamele asondeze kuYehova umnikelo wokudla okuziinkozo womgubo ocolekileyo, osisahlulo seshumi se-efa, ogalelwe ioli esisahlulo sesine sehin.
5  Yaye ufanele usondeze nesahlulo sesine sehin yewayini yomnikelo othululwayo, ndawonye nomnikelo otshiswayo okanye sihambisane nombingelelo wenkunzi nganye yemvana.
6  Okanye inkunzi yegusha ifanele ihambisane nomnikelo wokudla okuziinkozo ozizahlulo ezibini zesishumi somgubo ocolekileyo, ogalelwe ioli esisahlulo sesithathu sehin.
7  Yaye ufanele usondeze nesahlulo sesithathu sehin yewayini yomnikelo othululwayo, ibe livumba elithozamisayo kuYehova elo.
8  “‘Kodwa xa uthe wenza umnikelo otshiswayo ngenkunzi yenkomo okanye umbingelelo wesibhambathiso esikhethekileyo okanye imibingelelo yobudlelane kuYehova,
9  wosondeza ndawonye nenkunzi leyo yenkomo umnikelo wokudla okuziinkozo ozizahlulo ezithathu zesishumi somgubo ocolekileyo, ogalelwe ioli esisiqingatha sehin.
10  Yaye ufanele usondeze nesiqingatha sehin yewayini yomnikelo othululwayo, ibe livumba elithozamisayo kuYehova elo.
11  Le yindlela ekufanele kwenziwe ngayo ngenkunzi yenkomo nganye okanye ngenkunzi yegusha nganye okanye ngentloko nganye yenkunzi yemvana okanye yebhokhwe.
12  Kungakhathaliseki ukuba ninikele inani elingakanani na, nifanele nenjenjalo kuyo nganye ngokwenani lazo.
13  Le yindlela afanele enze ngayo wonk’ ubani oyinzalelwane ekusondezeni kwakhe umnikelo wasemlilweni, olivumba elithozamisayo kuYehova.
14  “‘Xa athe waphambukela kuni umphambukeli okanye uthile ophakathi kwenu ezizukulwaneni zenu, umele enze umnikelo wasemlilweni, olivumba elithozamisayo kuYehova, kanye njengoko nisenza nina, ufanele enjenjalo naye.
15  Ngokubhekisele kulo ibandla, woba mnye ummiselo kuni nakumphambukeli ophambukele kuni. Woba ngummiselo wexesha elinganammiselo kwizizukulwana zenu. Njengoko ninjalo nina, woba njalo umphambukeli phambi koYehova.
16  Umthetho woba mnye nesigwebo sibe sinye kuni nakumphambukeli ophambukele kuni.’”
17  Waqhubeka ethetha uYehova kuMoses, esithi:
18  “Thetha koonyana bakaSirayeli, uthi kubo, ‘Ekufikeni kwenu ezweni elo ndinisa kulo,
19  nimele ekudleni kwenu nasiphi na isonka selizwe elo, nenze umnikelo kuYehova.
20  Nifanele nenze umnikelo wentlahlela yomgrayo ongamaqebengwana abusazinge. Nifanele niwunikele ngendlela eninikela ngayo umnikelo wesanda.
21  Inxalenye yentlahlela yomgrayo wenu nifanele niyinike uYehova njengomnikelo kuzo zonke izizukulwana zenu.
22  “‘Ukuba ke nithe nenza impazamo naza anayenza yonke le miyalelo, ayithethileyo uYehova kuMoses,
23  konke uYehova aniyalele kona ngoMoses kususela kumhla uYehova awaniyalela ngawo ukusa phambili ezizukulwaneni zenu,
24  kothi ukuba ithe impazamo leyo yenziweyo ayabonakala emehlweni endibano, indibano iphela inikele ithole lenkomo eliyinkunzi libe linye njengomnikelo otshiswayo olivumba elithozamisayo kuYehova, ndawonye nomnikelo walo wokudla okuziinkozo nomnikelo walo othululwayo ngokwenkqubo eqhelekileyo, netakane lebhokhwe elinye libe ngumnikelo wesono.
25  Yaye umele ayicamagushele umbingeleli indibano iphela yoonyana bakaSirayeli, baze ke baxolelwe; ngokuba ibiyimpazamo leyo, yaye bona, bawuzisile umnikelo wabo wasemlilweni kuYehova nomnikelo wabo wesono phambi koYehova ngenxa yempazamo yabo.
26  Yoxolelwa ke indibano iphela yoonyana bakaSirayeli nomphambukeli ophambukele phakathi kwabo, ngokuba kube yimpazamo oko ebantwini bonke.
27  “‘Ukuba nawuphi na umphefumlo uthe wona ngempazamo, ngoko umele usondeze ithokazi lebhokhwe elikunyaka walo wokuqala libe ngumnikelo wesono.
28  Umbingeleli umele awucamagushele umphefumlo lowo wenze impazamo ngokona ungaqondanga phambi koYehova, yaye akuwucamagushela, woxolelwa ke.
29  Kwinzalelwane yoonyana bakaSirayeli nakumphambukeli ophambukele phakathi kwenu, woba mnye umthetho kuni ngokuphathelele ukwenza okuthile ungaqondanga.
30  “‘Kodwa wona umphefumlo owenza okuthile ngabom, enoba yinzalelwane okanye ngumphambukeli, ngokuthi utshabhise uYehova, loo mphefumlo umele unqunyulwe ungabikho phakathi kwabantu bakowawo.
31  Ngenxa yokuba ulidelile ilizwi likaYehova waza wawaphula nomyalelo wakhe, loo mphefumlo umele unqunyulwe ngenene. Isiphoso sawo  siphezu kwawo.’”
32  Ngoxa oonyana bakaSirayeli babesesentlango, bafumana umntu etheza iinkuni ngomhla wesabatha.
33  Baza abo bamfumanayo etheza iinkuni bamzisa kuMoses nakuAron nakwindibano iphela.
34  Ngoko ke bamvalela, kuba kwakungekaxelwa ngokucacileyo okwakufanele kwenziwe kuye.
35  Ekuhambeni kwexesha wathi uYehova kuMoses: “Makabulawe afe loo mntu, imgibisele indibano iphela ngamatye ngaphandle kwenkampu.”
36  Ngoko ke indibano iphela yamkhuphela ngaphandle kwenkampu yaza yamgibisela ngamatye wafa, kanye njengoko uYehova wamyalelayo uMoses.
37  Waqhubeka uYehova esithi kuMoses:
38  “Thetha koonyana bakaSirayeli, uthi kubo mabazenzele imiphetho emasondweni ezambatho zabo kwizizukulwana zabo, bafake umtya oluhlaza emphethweni wesondo elo,
39  ‘Lowo mayibe ngumphetho kuni, nithi nakuwubona niyikhumbule yonke imiyalelo kaYehova nize niyenze, ningabhaduli nilandele iintliziyo zenu namehlo enu, eniye naba neentlobano zokuziphatha okubi ngokulandela zona.
40  Injongo yoku kukuba niyikhumbule nize niyenze ngokuqinisekileyo yonke imiyalelo yam nize ngenene nibe ngcwele kuThixo wenu.
41  NdinguYehova uThixo wenu, onikhuphileyo ezweni laseYiputa ukuba ndibe nguThixo kuni. NdinguYehova uThixo wenu.’”
20  Bafika oonyana bakaSirayeli, indibano iphela, entlango yaseTsin ngenyanga yokuqala, bahlala abantu eKadeshe. Wafela khona uMiriyam waza wangcwatyelwa khona.
2  Ke kaloku kwakungekho manzi apho, ngoko ke indibano yahlanganisana nxamnye noMoses noAron.
3  Baxabana abantu noMoses bathi: “Akwaba sasibhubhe ngela xesha lokubhubha kwabazalwana bethu phambi koYehova!
4  Yini na ukuba nilingenise ibandla likaYehova kule ntlango ukuze sifele kuyo thina namaqegu ethu?
5  Yini na ukuba nisinyuse eYiputa nisizise kule ndawo imbi kangaka? Asindawo yambewu namakhiwane namidiliya nazirharnati, akukho namanzi la okusela.”
6  Basuka uMoses noAron phambi kwalo ibandla, baya emnyangweni wentente yokuhlangana, bawa ngobuso, baza babonakala ubuqaqawuli bukaYehova kubo.
7  Wathetha uYehova kuMoses, esithi:
8  “Thabatha intonga uze uyibizele ndawonye indibano, wena noAron umntakwenu, nithethe engxondorheni phambi kwabo ukuba inike amanzi ayo; ubakhuphele amanzi engxondorheni leyo, uyiseze indibano namaqegu abo.”
9  Wayithabatha ke uMoses intonga phambi koYehova, kanye njengoko wamyalelayo.
10  Emva koko uMoses noAron balibizela ndawonye ibandla phambi kwengxondorha leyo, wathi kubo: “Khanive, nina, bavukeli! Sinikhuphele amanzi kule ngxondorha na?”
11  Ngoko uMoses wasiphakamisa isandla sakhe waza wayibetha kabini ingxondorha ngentonga yakhe; kwaphuma amanzi amaninzi, yasela indibano namaqegu abo.
12  Kamva wathi uYehova kuMoses nakuAron: “Ngenxa yokuba ningabonisanga lukholo kum ukuba nindingcwalise emehlweni oonyana bakaSirayeli, ngoko aniyi kulingenisa eli bandla ezweni endibanika lona.”
13  Lawo ngamanzi aseMeribha, kuba oonyana bakaSirayeli baxabana noYehova, waza wangcwaliswa phakathi kwabo.
14  Emva koko uMoses wathumela abathunywa eKadeshe, baya kuthi kukumkani wakwaEdom: “Utsho umzalwana wakho uSirayeli ukuthi, ‘Wena uyabazi bonke ubunzima obasifikelayo.
15  Yaye behla oobawo baya eYiputa, sahlala eYiputa imihla emininzi; asiphatha kakubi amaYiputa thina noobawo.
16  Ekugqibeleni sadanduluka kuYehova, waliva ilizwi lethu, wathumela ingelosi yasikhupha eYiputa; naku ke ngoku silapha eKadeshe, isixeko esisekupheleni kommandla wakho.
17  Nceda usivumele, sidlule ezweni lakho. Asiyi kudlula emasimini nasesidiliyeni, asiyi kusela manzi equleni. Siya kuhamba ngendlela yokumkani. Asiyi kuphambuka siye ngasekunene okanye ngasekhohlo, side sidlule kummandla wakho.’”
18  Noko ke, wathi uEdom kuye: “Uze ungadluli kum, hleze ndiphume ndinekrele, ndikuhlangabeze.”
19  Bathi oonyana bakaSirayeli kuye: “Sonyuka ngohola wendlela; yaye ukuba sithe sasela amanzi akho, mna nemfuyo yam, ngokuqinisekileyo siya kuwahlawulela. Andifuni nto ngaphandle kokudlula nje ngeenyawo.”
20  Sekunjalo wathi yena: “Uze ungadluli.” Watsho waphuma uEdom waqubisana naye enabantu abaninzi kakhulu nesandla esomeleleyo.
21  Ngoko wala uEdom ukumvumela uSirayeli ukuba adlule kummandla wakhe. Wajika ke uSirayeli wemka kuye.
22  Banduluka eKadeshe oonyana bakaSirayeli, indibano iphela, beza eNtabeni yeHore.
23  Waza wathi uYehova kuMoses nakuAron eNtabeni yeHore emdeni welizwe lakwaEdom:
24  “UAron uya kuhlanganiselwa ebantwini bakowabo, ngokuba akayi kungena ezweni endilinika oonyana bakaSirayeli, ngenxa yokuba nawuvukelayo umyalelo wam emanzini aseMeribha.
25  Thabatha uAron noEleyazare unyana wakhe ubanyusele eNtabeni yeHore.
26  Uze umhlube uAron izambatho zakhe, uzambathise uEleyazare unyana wakhe; uAron wohlanganiselwa kwabakowabo, afele apho.”
27  Wenza uMoses kanye njengoko uYehova wamyalelayo; banyuka eNtabeni yeHore phambi kwamehlo ayo yonke indibano.
28  UMoses wamhluba uAron izambatho zakhe wazambathisa uEleyazare unyana wakhe, waza wafela khona uAron encotsheni yentaba. Bandula ke behla uMoses noEleyazare entabeni.
29  Yabona yonke indibano ukuba uAron ubhubhile, yaza yonke indlu yakwaSirayeli yamlilela uAron iintsuku ezingamashumi amathathu.
1  Yaye wathetha uYehova kuMoses entlango yaseSinayi, ententeni yokuhlangana, ngosuku lokuqala lwenyanga yesibini ngonyaka wesibini wokuphuma kwabo ezweni laseYiputa, esithi:
2  “Thabathani inani lendibano iphela yoonyana bakaSirayeli ngokweentsapho zabo, ngokwezindlu zooyise, ngokwenani lamagama, onke amadoda, ngokweentloko zawo,
3  ukususela kwabanamashumi amabini eminyaka ubudala ukusa phezulu, bonke abaphuma umkhosi kwaSirayeli. Nize nibabhalise ngokwemikhosi yabo, wena noAron.
4  “Yaye nifanele nizithabathele amadoda athile aza kuba kunye nani, indoda ibe nye esizweni ngasinye; nganye eyintloko endlwini kayise.
5  Ngawo la amagama amadoda aya kuma nani: KwaRubhen, nguElitsure unyana kaShedeyure;
6  kwaSimeyon, nguShelumiyeli unyana kaTsurishadayi;
7  kwaYuda, nguNashon unyana ka-Aminadabhi;
8  kwaIsakare, nguNetaneli unyana kaTsuware;
9  kwaZebhulon, nguEliyabhi unyana kaHelon;
10  koonyana bakaYosefu: kwaEfrayim, nguElishama unyana ka-Amihudi; kwaManase, nguGamaliyeli unyana kaPedatsure;
11  kwaBhenjamin, nguAbhidan unyana kaGidiyoni;
12  kwaDan, nguAhiyezere unyana ka-Amishadayi;
13  kwa-Ashere, nguPagiyeli unyana kaOkeran;
14  kwaGadi, nguEliyasafu unyana kaDehuweli;
15  kwaNafetali, nguAhira unyana kaEnan.
16  Ngabo aba ababizwayo kuyo indibano, izikhulu zezizwe zooyise. Bona baziintloko zamawaka akwaSirayeli.”
17  Ngoko uMoses noAron bawathabatha la madoda ayetyunjwe ngamagama.
18  Baza bayihlanganisa yonke indibano ngosuku lokuqala lwenyanga yesibini, ukuze bachaze iminombo yabo ngokweentsapho zabo nangokwezindlu zooyise, ngenani lamagama, ukususela kwabanamashumi amabini eminyaka ubudala ukusa phezulu, ngokweentloko zabo,
19  kanye njengoko uYehova wamyalelayo uMoses; waza wababhalisa entlango yaseSinayi.
20  Koonyana bakaRubhen, izibulo likaSirayeli, inzala yabo ngokweentsapho zabo nangokwezindlu zooyise, ngenani lamagama, ngokweentloko zabo, onke amadoda asusela kumashumi amabini eminyaka ubudala ukusa phezulu, bonke abaphuma umkhosi,
21  ababhaliswayo kubo besizwe sakwaRubhen, baba ngamashumi amane anesithandathu amawaka anamakhulu mahlanu.
22  Koonyana bakaSimeyon, inzala yabo ngokweentsapho zabo nangokwezindlu zooyise, ababhaliswayo kubo ngenani lamagama, ngokweentloko zabo, onke amadoda asusela kumashumi amabini eminyaka ubudala ukusa phezulu, bonke abaphuma umkhosi,
23  ababhaliswayo kubo besizwe sakwaSimeyon baba ngamashumi amahlanu anesithoba amawaka anamakhulu mathathu.
24  Koonyana bakaGadi, inzala yabo ngokweentsapho zabo nangokwezindlu zooyise ngenani lamagama ukususela kwabanamashumi amabini eminyaka ubudala ukusa phezulu, bonke abaphuma umkhosi,
25  ababhaliswayo kubo besizwe sakwaGadi baba ngamashumi amane anesihlanu amawaka anamakhulu amathandathu anamashumi mahlanu.
26  Koonyana bakaYuda, inzala yabo ngokweentsapho zabo nangokwezindlu zooyise ngenani lamagama ukususela kwabanamashumi amabini eminyaka ubudala ukusa phezulu, bonke abaphuma umkhosi,
27  ababhaliswayo kubo besizwe sakwaYuda baba ngamashumi asixhenxe anesine amawaka anamakhulu mathandathu.
28  Koonyana bakaIsakare, inzala yabo ngokweentsapho zabo nangokwezindlu zooyise ngenani lamagama ukususela kwabanamashumi amabini eminyaka ubudala ukusa phezulu, bonke abaphuma umkhosi,
29  ababhaliswayo kubo besizwe sakwaIsakare baba ngamashumi amahlanu anesine amawaka anamakhulu mane.
30  Koonyana bakaZebhulon, inzala yabo ngokweentsapho zabo nangokwezindlu zooyise ngenani lamagama ukususela kwabanamashumi amabini eminyaka ubudala ukusa phezulu, bonke abaphuma umkhosi,
31  ababhaliswayo kubo besizwe sakwaZebhulon baba ngamashumi amahlanu anesixhenxe amawaka anamakhulu mane.
32  Koonyana bakaYosefu: koonyana bakaEfrayim, inzala yabo ngokweentsapho zabo nangokwezindlu zooyise ngenani lamagama ukususela kwabanamashumi amabini eminyaka ubudala ukusa phezulu, bonke abaphuma umkhosi,
33  ababhaliswayo kubo besizwe sakwaEfrayim baba ngamashumi amane amawaka anamakhulu mahlanu.
34  Koonyana bakaManase, inzala yabo ngokweentsapho zabo nangokwezindlu zooyise ngenani lamagama ukususela kwabanamashumi amabini eminyaka ubudala ukusa phezulu, bonke abaphuma umkhosi,
35  ababhaliswayo kubo besizwe sakwaManase baba ngamashumi amathathu anesibini amawaka anamakhulu mabini.
36  Koonyana bakaBhenjamin, inzala yabo ngokweentsapho zabo nangokwezindlu zooyise ngenani lamagama ukususela kwabanamashumi amabini eminyaka ubudala ukusa phezulu, bonke abaphuma umkhosi,
37  ababhaliswayo kubo besizwe sakwaBhenjamin baba ngamashumi amathathu anesihlanu amawaka anamakhulu mane.
38  Koonyana bakaDan, inzala yabo ngokweentsapho zabo nangokwezindlu zooyise ngenani lamagama ukususela kwabanamashumi amabini eminyaka ubudala ukusa phezulu, bonke abaphuma umkhosi,
39  ababhaliswayo kubo besizwe sakwaDan baba ngamashumi amathandathu anesibini amawaka anamakhulu asixhenxe.
40  Koonyana baka-Ashere, inzala yabo ngokweentsapho zabo nangokwezindlu zooyise ngenani lamagama ukususela kwabanamashumi amabini eminyaka ubudala ukusa phezulu, bonke abaphuma umkhosi,
41  ababhaliswayo kubo besizwe sakwa-Ashere baba ngamashumi amane ananye amawaka anamakhulu mahlanu.
42  Koonyana bakaNafetali, inzala yabo ngokweentsapho zabo nangokwezindlu zooyise ngenani lamagama ukususela kwabanamashumi amabini eminyaka ubudala ukusa phezulu, bonke abaphuma umkhosi,
43  ababhaliswayo kubo besizwe sakwaNafetali baba ngamashumi amahlanu anesithathu amawaka anamakhulu mane.
44  Ngabo aba ababhaliswayo, awababhalisayo uMoses, ekunye noAron nezikhulu zakwaSirayeli, amadoda alishumi elinesibini. Nganye kuwo yayimela indlu kayise.
45  Bonke ababhaliswayo koonyana bakaSirayeli ngokwezindlu zooyise ukususela kwabanamashumi amabini eminyaka ubudala ukusa phezulu, bonke abaphuma umkhosi kwaSirayeli,
46  bebonke ababhaliswayo baba ngamakhulu amathandathu anesithathu amawaka anamakhulu amahlanu anamashumi mahlanu.
47  Noko ke, bona abaLevi ngokwesizwe sooyise ababhaliswanga phakathi kwabo.
48  Ngokuba wayethethile uYehova kuMoses, esithi:
49  “Sisizwe sakwaLevi kuphela ongayi kusibhalisa, ungalithabathi inani laso phakathi koonyana bakaSirayeli.
50  Wena ke uze ubamisele abaLevi phezu komnquba weSingqino nempahla yawo yonke nento yonke ekuwo. Ngabo abaya kuwuthwala umnquba nempahla yawo yonke, baze balungiselele kuwo; yaye bamele bamise inkampu ijikeleze umnquba.
51  Nanini na ninduluka nomnquba, ufanele wothulwe ngabaLevi; yaye apho nimisa khona inkampu, umnquba wona ufanele umiswe ngabaLevi; kwaye nabani na ongowasemzini osondelayo kuwo makabulawe.
52  “Kwaye ngamnye koonyana bakaSirayeli umele ayimise inkampu yakhe ngakwiqela lakowabo, mntu ngamnye abe kwisahlulo sezizwe ezithathu zakowabo ngokwemikhosi yabo.
53  Ke bona abaLevi bafanele bayimise eyabo inkampu ijikeleze umnquba weSingqino, ukuze ingafikelwa yingqumbo indibano yoonyana bakaSirayeli; yaye abaLevi bamele bayigcine inkonzo yomnquba weSingqino.”
54  Benza ke oonyana bakaSirayeli ngako konke uYehova awamyalela kona uMoses. Benza kanye njengoko.
2  Wathetha ke uYehova kuMoses nakuAron, esithi:
2  “Oonyana bakaSirayeli bafanele bazimise iinkampu zabo, ngamnye ngakwisahlulo sezizwe ezithathu zakowabo, ngakwimiqondiso yezindlu zooyise. Bafanele bazimise iinkampu zabo zijikeleze ngaphambi kwentente yokuhlangana.
3  “Kwicala elingasempumalanga kuya kuma inkampu yesahlulo sezizwe ezithathu zakwaYuda ngokwemikhosi yazo, yaye isikhulu soonyana bakaYuda nguNashon unyana ka-Aminadabhi.
4  Umkhosi wakhe nabo babhaliswayo kuwo waba ngamashumi asixhenxe anesine amawaka anamakhulu mathandathu.
5  Ecaleni kwakhe kuya kuma inkampu yesizwe sakwaIsakare, yaye isikhulu soonyana bakaIsakare nguNetaneli unyana kaTsuware.
6  Umkhosi wakhe nabo bakhe babhaliswayo waba ngamashumi amahlanu anesine amawaka anamakhulu mane.
7  Kuze kulandele isizwe sakwaZebhulon; yaye isikhulu soonyana bakaZebhulon nguEliyabhi unyana kaHelon.
8  Umkhosi wakhe nabo bakhe babhaliswayo waba ngamashumi amahlanu anesixhenxe amawaka anamakhulu mane.
9  “Bonke ke ababhaliswayo enkampini yakwaYuda balikhulu elinamashumi asibhozo anesithandathu amawaka anamakhulu mane ngokwemikhosi yabo. Bafanele banduluke kuqala bona.
10  “Isahlulo sezizwe ezithathu senkampu yakwaRubhen soba ngasezantsi ngokwemikhosi yabo, yaye isikhulu soonyana bakaRubhen nguElitsure unyana kaShedeyure.
11  Umkhosi wakhe nabo bakhe babhaliswayo waba ngamashumi amane anesithandathu amawaka anamakhulu mahlanu.
12  Ecaleni kwakhe kuya kuma inkampu yesizwe sakwaSimeyon, yaye isikhulu soonyana bakaSimeyon nguShelumiyeli unyana kaTsurishadayi.
13  Umkhosi wakhe nabo babhaliswayo kuwo waba ngamashumi amahlanu anesithoba amawaka anamakhulu mathathu.
14  Nesizwe sakwaGadi; yaye isikhulu soonyana bakaGadi nguEliyasafu unyana kaRehuweli.
15  Umkhosi wakhe nabo babhaliswayo kuwo waba ngamashumi amane anesihlanu amawaka anamakhulu mathandathu anamashumi mahlanu.
16  “Bonke ke ababhaliswayo enkampini yakwaRubhen balikhulu elinamashumi amahlanu ananye amawaka anamakhulu mane anamashumi mahlanu ngokwemikhosi yabo, yaye bona baya kuba ngabesibini ukunduluka.
17  “Ekundulukeni kwentente yokuhlangana, iqela labaLevi loba phakathi kwamanye amaqela. “Aya kunduluka ngokwendlela ezimi ngayo iinkampu zawo, ilelo endaweni yalo, ngokwezahlulo zezizwe ezithathu zakwamawabo.
18  “Isahlulo sezizwe ezithathu senkampu yakwaEfrayim soba ngasentshona ngokwemikhosi yabo, yaye isikhulu soonyana bakaEfrayim nguElishama unyana ka-Amihudi.
19  Umkhosi wakhe nabo babhaliswayo kuwo waba ngamashumi amane amawaka anamakhulu mahlanu.
20  Ecaleni kwakhe yoba sisizwe sakwaManase, yaye isikhulu soonyana bakaManase nguGamaliyeli unyana kaPedatsure.
21  Umkhosi wakhe nabo babhaliswayo kuwo waba ngamashumi amathathu anesibini amawaka anamakhulu mabini.
22  Nesizwe sakwaBhenjamin; yaye isikhulu soonyana bakaBhenjamin nguAbhidan unyana kaGidiyoni.
23  Umkhosi wakhe nabo babhaliswayo kuwo waba ngamashumi amathathu anesihlanu amawaka anamakhulu mane.
24  “Bonke ke ababhaliswayo enkampini yakwaEfrayim balikhulu elinesibhozo lamawaka nekhulu ngokwemikhosi yabo, yaye bona baya kuba ngabesithathu ukunduluka.
25  “Isahlulo sezizwe ezithathu senkampu yakwaDan soba ngasentla ngokwemikhosi yabo, yaye isikhulu soonyana bakaDan nguAhiyezere unyana ka-Amishadayi.
26  Umkhosi wakhe nabo babhaliswayo kuwo waba ngamashumi amathandathu anesibini amawaka anamakhulu asixhenxe.
27  Ecaleni kwakhe kuya kuma inkampu yesizwe sakwa-Ashere, yaye isikhulu soonyana baka-Ashere nguPagiyeli unyana kaOkeran.
28  Umkhosi wakhe nabo babhaliswayo kuwo waba ngamashumi amane ananye amawaka anamakhulu mahlanu.
29  Kuze kulandele isizwe sakwaNafetali; yaye isikhulu soonyana bakaNafetali nguAhira unyana kaEnan.
30  Umkhosi wakhe nabo babhaliswayo kubo waba ngamashumi amahlanu anesithathu amawaka anamakhulu mane.
31  “Bonke ke ababhaliswayo enkampini yakwaDan balikhulu elinamashumi amahlanu anesixhenxe amawaka anamakhulu mathandathu. Baya kuba ngabokugqibela ukunduluka—ngokwezahlulo zezizwe ezithathu zakwamawabo.”
32  Ngabo ke abo ababhaliswayo koonyana bakaSirayeli ngokwezindlu zooyise; bonke ababhaliswayo enkampini ngokwemikhosi yabo baba ngamakhulu amathandathu anesithathu amawaka anamakhulu mahlanu anamashumi mahlanu.
33  Kodwa bona abaLevi ababhaliswanga phakathi koonyana bakaSirayeli, kanye njengoko uYehova wamyalelayo uMoses.
34  Benza ke oonyana bakaSirayeli ngako konke uYehova awamyalela kona uMoses. Benjenjalo ukumisa iinkampu ngokwezahlulo zezizwe ezithathu zakwamawabo, benjenjalo nokunduluka kwabo, elowo ngokwentsapho yakhe ngokwezindlu zooyise.
3  Nazi ke izizukulwana zika-Aron noMoses mhla uYehova wathethayo noMoses eNtabeni yaseSinayi.
2  Ngawo la amagama oonyana baka-Aron: owamazibulo nguNadabhi noAbhihu, uEleyazare noItamare.
3  Ngamagama oonyana baka-Aron lawo, ababingeleli abathanjiswayo baza bamiselwa njengababingeleli.
4  Noko ke, uNadabhi noAbhihu bafa phambi koYehova ekunikeleni kwabo umlilo ongekho sikweni phambi koYehova entlango yaseSinayi; babengenabo oonyana. Kodwa uEleyazare noItamare baqhubeka bengababingeleli kunye noAron uyise.
5  Wahlabela mgama uYehova ethetha kuMoses, esithi:
6  “Sisondeze isizwe sakwaLevi, usimise phambi koAron umbingeleli, ukuze silungiselele kuye.
7  Yaye simele siyigcine imbopheleleko yaso kuye nembopheleleko yaso kwindibano yonke phambi kwentente yokuhlangana, ukuba siyiphumeze inkonzo yaso emnqubeni.
8  Simele sinyamekele zonke iimpahla zentente yokuhlangana, kwanembopheleleko yoonyana bakaSirayeli ngokuthi siphumeze inkonzo yasemnqubeni.
9  AbaLevi umele ubanike uAron noonyana bakhe. Bona bangabanikelweyo, benikelwe kuye bevela koonyana bakaSirayeli.
10  Ufanele ummisele uAron noonyana bakhe, yaye bamele babunyamekele ububingeleli babo; kwaye nabani na ongowasemzini osondelayo makabulawe.”
11  Waqhubeka uYehova ethetha kuMoses, esithi:
12  “Uyabona! Mna ndibathabathile abaLevi phakathi koonyana bakaSirayeli esikhundleni samazibulo onke avula isibeleko angawoonyana bakaSirayeli; baya kuba ngabam abaLevi.
13  Kuba onke amazibulo ngawam. Mhla ndawaxabelayo onke amazibulo ezweni laseYiputa ndazingcwalisela onke amazibulo kwaSirayeli ukususela emntwini kuse kwisilo. Aya kuba ngawam. NdinguYehova.”
14  Wathetha ngokubhekele phaya uYehova kuMoses entlango yaseSinayi, esithi:
15  “Babhalise oonyana bakaLevi ngokwezindlu zooyise, ngokweentsapho zabo. Yonke into eyindoda ukususela konyanga-nye ubudala ukusa phezulu ufanele uyibhalise.”
16  Wababhalisa ke uMoses ngokomyalelo kaYehova, kanye njengoko wayeyalelwe.
17  Ngabo aba oonyana bakaLevi ngamagama abo: nguGershon noKohati noMerari.
18  Ngawo ke la amagama oonyana bakaGershon ngokweentsapho zabo: nguLibhini noShimeyi.
19  Oonyana bakaKohati ngokweentsapho zabo nguAmram noItsare, uHebron noUziyeli.
20  Oonyana bakaMerari ngokweentsapho zabo nguMahali noMushi. Zizo ezo iintsapho zabaLevi ngokwezindlu zooyise.
21  KwaGershon kwakukho intsapho yamaLibhini nentsapho yamaShimeyi. Zizo ezo iintsapho zamaGershon.
22  Ababhaliswayo kubo babengangenani layo yonke into eyindoda ukususela konyanga-nye ubudala ukusa phezulu. Ababhaliswayo kubo babengamawaka asixhenxe anamakhulu mahlanu.
23  Iintsapho zamaGershon zazingasemva komnquba. Zazimise inkampu yazo ngasentshona.
24  Yaye isikhulu sendlu yooyise bamaGershon sasinguEliyasafu unyana kaLayeli.
25  Imbopheleleko yoonyana bakaGershon ententeni yokuhlangana yayikukunyamekela umnquba nentente, isigqubuthelo nomkhusane wentente yokuhlangana,
26  namawunduwundu entendelezo nomkhusane wesango lentendelezo ojikeleze umnquba nesibingelelo, neentambo zaso ezilishumi, emsebenzini wazo wonke.
27  KwaKohati kwakukho intsapho yama-Amram nentsapho yamaItsare nentsapho yamaHebron nentsapho yamaUziyeli. Zizo ezo iintsapho zamaKohati.
28  Inani layo yonke into eyindoda ukususela konyanga-nye ukusa phezulu lalingamawaka asibhozo anamakhulu mathandathu, enyamekela imbopheleleko yawo kwindawo engcwele.
29  Iintsapho zoonyana bakaKohati zazimise inkampu yazo kwicala elingasezantsi lomnquba.
30  Yaye isikhulu sendlu yooyise seentsapho zamaKohati sasinguElitsafan unyana kaUziyeli.
31  Imbopheleleko yabo yayikukunyamekela iTyeya netafile nesiphatho sezibane nesibingelelo neempahla zendawo engcwele abalungiselela ngazo nomkhusane, nomsebenzi wawo wonke.
32  Isikhulu sezikhulu zakwaLevi sasinguEleyazare unyana ka-Aron umbingeleli, umveleli wabo banembopheleleko yokunyamekela indawo engcwele.
33  KwaMerari kwakukho intsapho yamaMahali nentsapho yamaMushi. Zizo ezo iintsapho zakwaMerari.
34  Inani layo yonke into eyindoda eyabhaliswayo kubo ukususela konyanga-nye ubudala ukusa phezulu lalingamawaka amathandathu anamakhulu mabini.
35  Yaye isikhulu sendlu yooyise seentsapho zakwaMerari sasinguTsuriyeli unyana ka-Abhihali. Zazimise inkampu yazo kwicala elingasentla lomnquba.
36  Imbopheleleko yoonyana bakaMerari yayikukuvelela amanqwanqwa amaplanga omnquba nemivalo yawo neentsika zawo neziseko zawo neempahla zawo zonke nomsebenzi wawo wonke,
37  neentsika ezijikeleze intendelezo neziseko zazo nezikhonkwane zazo zentente neentambo zazo zentente.
38  Yaye ngaphambi komnquba ngasempuma, ngaphambi kwentente yokuhlangana ngasempumalanga, kwakumi inkampu kaMoses noAron noonyana bakhe, ababenembopheleleko yokunyamekela ingcwele, njengemfanelo yoonyana bakaSirayeli. Kwaye nabani na ongowasemzini osondelayo wayebulawa.
39  Bonke ke ababhaliswayo kubaLevi, awababhalisayo uMoses noAron ngokomyalelo kaYehova ngokweentsapho zabo, yonke into eyindoda ukususela konyanga-nye ubudala ukusa phezulu, babengamashumi amabini anesibini amawaka.
40  Wandula uYehova wathi kuMoses: “Bhalisa onke amazibulo ento eyindoda koonyana bakaSirayeli ukususela konyanga-nye ubudala ukusa phezulu, uthabathe inani lamagama awo.
41  Yaye uze undithabathele—mna Yehova—abaLevi esikhundleni samazibulo onke oonyana bakaSirayeli, nezilwanyana zasekhaya zabaLevi esikhundleni samazibulo onke ezilwanyana zasekhaya zoonyana bakaSirayeli.”
42  Wawabhalisa ke uMoses onke amazibulo oonyana bakaSirayeli, kanye njengoko wamyalelayo uYehova.
43  Onke amazibulo awabhaliswayo ento eyindoda ngokwenani lamagama awo ukususela konyanga-nye ubudala ukusa phezulu aba ngamashumi amabini anesibini amawaka anamakhulu mabini anamashumi asixhenxe anesithathu.
44  Waqhubeka uYehova ethetha kuMoses, esithi:
45  “Thabatha abaLevi esikhundleni samazibulo onke oonyana bakaSirayeli, nezilwanyana zasekhaya zabaLevi esikhundleni sezilwanyana zasekhaya zabo; babe ngabam abaLevi. NdinguYehova.
46  Yaye uze ukhuphe ixabiso lentlawulelo ngenani lamazibulo oonyana bakaSirayeli elithe kratya ngamakhulu amabini anamashumi asixhenxe anesithathu kunelo labaLevi,
47  ukhuphe iishekele ezintlanu ngomntu ngamnye. Zona zifanele zibe ngokomlinganiselo weshekele yendawo engcwele. Ishekele leyo iziigera ezingamashumi amabini.
48  Yaye uze uyinike uAron noonyana bakhe imali leyo elixabiso lentlawulelo labo balinani elithe kratya kunelabo.”
49  Wayithabatha ke uMoses imali leyo elixabiso lentlawulelo lokukhululwa kwabo babelinani elithe kratya kunelabaLevi.
50  Wayithabatha kumazibulo oonyana bakaSirayeli imali leyo, iliwaka elinamakhulu mathathu anamashumi mathandathu anesihlanu eeshekele, ngokweshekele yendawo engcwele.
51  Wandula ke uMoses wayinika uAron noonyana bakhe imali leyo elixabiso lentlawulelo ngokomyalelo kaYehova, kanye njengoko uYehova wamyalelayo uMoses.
33  Ngawo la amabanga oonyana bakaSirayeli abaphumayo ezweni laseYiputa ngokwemikhosi yabo ngesandla sikaMoses noAron.
2  UMoses wakubhala ukumka kwabo ngokwamabanga abo ngokomyalelo kaYehova; yaye ngawo la amabanga okumka kwabo ukusuka kwenye indawo ukuya kwenye:
3  Banduluka eRameses ngenyanga yokuqala, ngosuku lweshumi elinesihlanu lwenyanga yokuqala. Ngengomso emva kwepasika baphuma oonyana bakaSirayeli ngesandla esiphakamileyo phambi kwamehlo amaYiputa onke.
4  AmaYiputa wona ayengcwaba abo wabaxabelayo uYehova phakathi kwawo, oko kukuthi, onke amazibulo; nezithixo zawo uYehova wazigweba.
5  Banduluka oonyana bakaSirayeli eRameses bamisa iinkampu eSukoti.
6  Banduluka eSukoti bamisa iinkampu e-Etham, esesiphelweni sentlango.
7  Banduluka e-Etham babuyela ngasePihahiroti, emelene neBhahali-tsefon; bamisa iinkampu phambi kweMigdoli.
8  Emva koko banduluka ePihahiroti badlula phakathi elwandle baya entlango baza bahamba uhambo lweentsuku ezintathu entlango yase-Etham, bamisa iinkampu eMara.
9  Banduluka eMara bafika e-Elim. Kwakukho e-Elim apho imithombo yamanzi elishumi elinesibini nemithi yesundu engamashumi asixhenxe. Ngoko bamisa khona iinkampu.
10  Banduluka e-Elim bamisa iinkampu ngakuLwandle Olubomvu.
11  Emva koko banduluka kuLwandle Olubomvu bamisa iinkampu entlango yaseSin.
12  Banduluka entlango yaseSin bamisa iinkampu eDofeka.
13  Kamva banduluka eDofeka bamisa iinkampu eAlushe.
14  Banduluka eAlushe bamisa iinkampu eRefidim. Kwaye kungekho manzi apho okuba basele abantu.
15  Emva koko banduluka eRefidim bamisa iinkampu entlango yaseSinayi.
16  Kamva banduluka entlango yaseSinayi bamisa iinkampu eKibroti-hatava.
17  Banduluka eKibroti-hatava bamisa iinkampu eHatseroti.
18  Emva koko banduluka eHatseroti bamisa iinkampu eRitema.
19  Banduluka eRitema bamisa iinkampu eRimon-peretse.
20  Banduluka eRimon-peretse bamisa iinkampu eLibhena.
21  Kamva banduluka eLibhena bamisa iinkampu eRisa.
22  Banduluka eRisa bamisa iinkampu eKehelata.
23  Banduluka eKehelata bamisa iinkampu eNtabeni yeShefere.
24  Emva koko banduluka eNtabeni yeShefere bamisa iinkampu eHarada.
25  Banduluka eHarada bamisa iinkampu eMakeloti.
26  Banduluka eMakeloti bamisa iinkampu eTahati.
27  Emva koko banduluka eTahati bamisa iinkampu eTera.
28  Banduluka eTera bamisa iinkampu eMiteka.
29  Kamva banduluka eMiteka bamisa iinkampu eHashmona.
30  Banduluka eHashmona bamisa iinkampu eMoseroti.
31  Banduluka eMoseroti bamisa iinkampu eBhene-yahakan.
32  Emva koko banduluka eBhene-yahakan bamisa iinkampu eHore-hagidegadi.
33  Banduluka eHore-hagidegadi bamisa iinkampu eYotebhata.
34  Kamva banduluka eYotebhata bamisa iinkampu eAbrona.
35  Banduluka eAbrona bamisa iinkampu e-Etsiyon-gebhere.
36  Emva koko banduluka e-Etsiyon-gebhere bamisa iinkampu entlango yaseTsin, oko kukuthi, eKadeshe.
37  Kamva banduluka eKadeshe bamisa iinkampu eNtabeni yeHore, emdeni welizwe lakwaEdom.
38  Wenyuka uAron umbingeleli waya eNtabeni yeHore ngokomyalelo kaYehova waza wafela khona ngonyaka wamashumi amane wokuphuma koonyana bakaSirayeli ezweni laseYiputa, ngenyanga yesihlanu, ngolokuqala enyangeni leyo.
39  UAron wayenekhulu elinamashumi amabini anesithathu eminyaka ubudala ekufeni kwakhe eNtabeni yeHore.
40  Ke kaloku ukumkani waseAradi, umKanan, owayehlala eNegebhi, ezweni lakwaKanan, weva ngokuza koonyana bakaSirayeli.
41  Ekuhambeni kwexesha banduluka eNtabeni yeHore bamisa iinkampu eTsalmona.
42  Emva koko banduluka eTsalmona bamisa iinkampu ePunon.
43  Banduluka ePunon bamisa iinkampu eObhoti.
44  Banduluka eObhoti bamisa iinkampu eIye-abharim emdeni wakwaMowabhi.
45  Kamva banduluka eIyim bamisa iinkampu eDibhon-gadi.
46  Emva koko banduluka eDibhon-gadi bamisa iinkampu eAlmon-diblatayim.
47  Banduluka eAlmon-diblatayim bamisa iinkampu kwiintaba zeAbharim phambi kweNebho.
48  Ekugqibeleni banduluka kwiintaba zeAbharim bamisa iinkampu kumathafa aziinkqantosi akwaMowabhi ngaseYordan eYeriko.
49  Baqhubeka bemise iinkampu ngaseYordan ukususela eBhete-yeshimoti ukusa eAbheli-shitim kumathafa aziinkqantosi akwaMowabhi.
50  Wathetha uYehova kuMoses kumathafa aziinkqantosi akwaMowabhi ngaseYordan eYeriko, esithi:
51  “Thetha koonyana bakaSirayeli, uthi kubo, ‘Niwela iYordan nisiya kungena ezweni lakwaKanan.
52  Yaye nimele nibagxothe bonke abemi belo lizwe phambi kwenu nize niyitshabalalise yonke imifanekiso yabo yamatye, nemifanekiso yabo yonke etyhidiweyo niyitshabalalise, nazo zonke iindawo zabo eziphakamileyo ezingcwele nize nizitshabalalise.
53  Nimele nilidle ilifa ilizwe elo nihlale kulo, kuba ndolinika nina ngokuqinisekileyo elo lizwe njengelifa.
54  Nize nilabe ilizwe elo phakathi kwenu ngamaqashiso ngokweentsapho zenu. Ezininzi nolandisa ilifa lazo, yaye ezincinane nolinciphisa ilifa lazo. Iyileyo yoba sendaweni elothi liwe kuyo iqashiso layo. Nize nizahlulele ilifa lomhlaba ngokwezizwe zooyihlo.
55  “‘Kambe ke, ukuba anibagxothanga abemi belo lizwe phambi kwenu, ngoko abo nibashiyileyo baya kusuka ngokuqinisekileyo babe njengezinto ezihlabayo emehlweni enu nameva emacaleni enu, banibandezele ngenene ezweni eniya kube nihleli kulo.
56  Yaye kothi kanye njengoko ndicinge ukwenza kubo ndenjenjalo nakuni.’”
12  Ke kaloku uMiriyam noAron bathetha nxamnye noMoses ngenxa yomfazi womKushe awayemthabathile, kuba wayethabathe umfazi womKushe.
2  Bathi: “UYehova uthethe ngoMoses yedwa na? Akathethanga nangathi na?” Yaye wayephulaphule uYehova.
3  Ke indoda leyo inguMoses yayiyeyona ilulamileyo kubantu bonke ababephezu komhlaba.
4  Wathetha uYehova ngequbuliso kuMoses nakuAron nakuMiriyam esithi: “Phumani, nina nobathathu, niye ententeni yokuhlangana.” Ngoko baphuma bobathathu.
5  Emva koko wehla uYehova ngomqulu welifu, wema esangweni lentente waza wabiza uAron noMiriyam. Baphuma bobabini.
6  Waqhubeka wathi: “Khanive amazwi am. Ukuba nithe nanomprofeti kaYehova, ndozazisa kuye ngombono. Ndithethe kuye ephupheni.
7  Akunjalo ngomkhonzi wam uMoses! Uphathiswe yonke indlu yam.
8  Ndithetha naye umlomo ngomlomo, ngokubonakalayo, kungekhona ngamaqhina; ayibone yena imbonakalo kaYehova. Yini na, ke, ukuba ningoyiki ukuthetha nxamnye nomkhonzi wam, nxamnye noMoses?”
9  Wavutha umsindo kaYehova kubo, wabashiya.
10  Lemka ilifu phezu kwentente, yaye, khangela! uMiriyam ubethwe ngeqhenqa wamhlophe njengekhephu. UAron wajika wajonga ngakuMiriyam, yaye, khangela! ubethwe ngeqhenqa.
11  Ngoko nangoko wathi uAron kuMoses: “Ngxe, nkosi yam! Nceda ungasibaleli kuthi esi sono sisenzileyo ngobudenge!
12  Nceda, ungamyeki abe njengofileyo, othi ekuphumeni kwakhe esibelekweni sikanina abe sel’ edlekile isiqingatha senyama yakhe!”
13  Wadanduluka uMoses kuYehova, esithi: “Owu Thixo, khawuncede! Nceda, mphilise!”
14  Wathi ke uYehova kuMoses: “Ukuba uyise ebemtshicele ebusweni, ebengayi kuthotywa na iintsuku ezisixhenxe? Makavalelwe yedwa iintsuku ezisixhenxe ngaphandle kwenkampu, aze emva koko amkelelwe ngaphakathi.”
15  Wavalelwa yedwa ke uMiriyam ngaphandle kwenkampu iintsuku ezisixhenxe, abanduluka abantu wada wamkelelwa ngaphakathi uMiriyam.
16  Emva koko banduluka abantu eHatseroti baya kumisa iinkampu entlango yaseParan.
