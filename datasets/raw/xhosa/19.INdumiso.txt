10  Kutheni, Yehova, uqhubeka umele kude?Kutheni uqhubeka uzifihlile ngamaxesha okubandezeleka?
2  Ekuziphakamiseni kwakhe ongendawo umsukela ngobushushu lowo uxhwalekileyo;Babanjiswa ziingcamango abazicingileyo.
3  Kuba ongendawo uyazidumisa ngolangazelelo lokuzingca lomphefumlo wakhe,Nalowo wenza ingeniso ngokungafanelekanga uzisikelele;
4  Ngokuziqhenya kwakhe lowo ungendawo akaphandi;Zonke iingcamango zakhe zezokuthi: “Akukho Thixo.”
5  Iindlela zakhe ziyaphumelela lonke ixesha.Izigwebo zakho ziphakamile, zikude kuye;Bonke abo babonisa ubutshaba kuye, uyabafuthela.
6  Uthe entliziyweni yakhe: “Andisayi kugungqiswa;Isizukulwana emva kwesizukulwana ndiya kuba ngulowo ungekho ntlekeleni.”
7  Umlomo wakhe uzaliswe zizifungo nenkohliso nengcinezelo.Ngaphantsi kolwimi lwakhe kukho inkathazo nokwenzakalisayo.
8  Uhlala elalele imizi;Ekwindawo efihlakeleyo uya kubulala umntu omsulwa.
9  Uqhubeka elalele endaweni efihlakeleyo njengengonyama esekusithekeni.Uqhubeka elalele ukuze amthi hlasi oxhwalekileyo.Umthi hlasi oxhwalekileyo ekuwutsaleni kwakhe uvaleke umnatha wakhe.
10  Utyunyuziwe, uyaqubuda,Yaye umkhosi wabadakumbileyo umele uwele kwiinzipho zakhe ezomeleleyo.
11  Uthe entliziyweni yakhe: “UThixo ulibele.Ubufihlile ubuso bakhe.Ngokuqinisekileyo akasayi kuze abone.”
12  Vuka, Yehova. Owu Thixo, siphakamise isandla sakho.Musa ukubalibala abo baxhwalekileyo.
13  Kutheni lowo ungendawo engamhlonelanga uThixo?Uthe entliziyweni yakhe: “Akuyi kundiphendulisa.”
14  Kuba wena uyibonile inkathazo nengqumbo.Uqhubeka ukhangele, ukuze ubafake esandleni sakho.Uzinikela kuwe lowo unelishwa, inkwenkwe engenayise.Wena ungumncedi wayo.
15  Yaphula ingalo yalowo ungendawo nombi.Ngamana ungabuphanda ubungendawo bakhe de ungafumani nto.
16  UYehova nguKumkani kuse kwixesha elingenammiselo, nangonaphakade.Iintlanga zitshabalele emhlabeni wakhe.
17  Umnqweno wabalulamileyo ngokuqinisekileyo uya kuwuva, Yehova.Uya kuyilungisa intliziyo yabo.Uya kunikela ingqalelo ngendlebe yakho,
18  Ukuze uyigwebe inkwenkwe engenayise nalowo utyunyuziweyo,Ukuze umntu ofayo ongowasemhlabeni angabangeli ukungcangcazela kwakhona.
4  Xa ndibiza, ndiphendule, Thixo wam olilungisa.Ekubandezelekeni umele undenzele indawo ebanzi.Ndibabale uwuve umthandazo wam.
2  Nina bonyana babantu, koda kube nini na uzuko lwam luyinto yokuthukwa,Ngoxa niqhubeka nithanda izinto ezingento,Ngoxa niqhubeka nifuna ukufumana ubuxoki? Seʹlah.
3  Ngoko yazini ukuba ngokuqinisekileyo uYehova uya kumahlula onyanisekileyo wakhe;UYehova uya kuva xa ndimbiza.
4  Phazamisekani, kodwa ningoni.Thethani entliziyweni yenu, emandlalweni wenu, nize nithi cwaka. Seʹlah.
5  Bingelelani imibingelelo yobulungisa,Nize nikholose ngoYehova.
6  Baninzi abathi: “Ngubani na oya kusibonisa ukulunga?”Siphakamisele ukukhanya kobuso bakho, Yehova.
7  Ngokuqinisekileyo uya kuyinika imihlali intliziyo yamEmikhulu ngakumbi kunangexesha laxa ukudla kwabo okuziinkozo newayini yabo entsha iphuphuma.
8  Xa kukho uxolo ndiya kungqengqa ndize ndilale ngoxolo,Kuba nguwe wedwa, Yehova, ondenza ndihlale ndinqabisekile.
26  Ndigwebe, Yehova, kuba ndihambe engqibelelweni yam,Yaye ndikholose ngoYehova, ukuze ndingahexi.
2  Ndihlolisise, Yehova, undivavanye;Sulungekisa izintso zam nentliziyo yam.
3  Kuba ububele bakho bothando buphambi kwamehlo am,Yaye ndihambe enyanisweni yakho.
4  Andihlalanga namadoda angenanyaniso;Yaye andingeni kwabo bazifihlayo oko bakuko.
5  Ndilithiyile ibandla labenzi bobubi,Yaye andihlali nabangendawo.
6  Izandla zam ndiya kuzihlamba ngobumsulwa,Yaye ndiya kujikeleza isibingelelo sakho, Yehova,
7  Ukuze ndivakalise umbulelo ngokuvakalayo,Ndize ndivakalise yonke imisebenzi yakho emangalisayo.
8  Yehova, ndiyithandile indawo yokuhlala yendlu yakhoNendawo yokuhlala yozuko lwakho.
9  Musa ukuwuthabatha naboni umphefumlo wam,Nobomi bam namadoda anetyala legazi,
10  Ekukho ihambo evakalala ezandleni zawo,Nesandla sawo sokunene esizaliswe kukunyoba.
11  Ke mna, ndiya kuhamba engqibelelweni yam.Ndikhulule undibabale.
12  Ngokuqinisekileyo unyawo lwam luya kuma endaweni ethe tyaba;Phakathi kweendimbane ezihlanganiseneyo ndiya kumbonga uYehova.
11  Ndizimela kuYehova.Nina madoda nibuthabatha phi na ubuganga bokuthi emphefumlweni wam:“Sabela entabeni yenu njengentaka!
2  Kuba, khangela! abangendawo bayasigoba isaphetha,Bayalulungisa utolo lwabo kumtya wesaphetha,Ukuze batole kwisithokothoko sobumnyama abo baneentliziyo ezithe tye.
3  Xa iziseko zichithwa,Umele enze ntoni na olilungisa?”
4  UYehova usetempileni yakhe engcwele.UYehova—isemazulwini itrone yakhe.Amehlo akhe ayabona, amehlo akhe aqaqambileyo ahlolisisa oonyana babantu.
5  UYehova uhlolisisa lowo ulilungisa kwanalowo ungendawo,Yaye umphefumlo Wakhe umthiyile ngokuqinisekileyo nabani na othanda ugonyamelo.
6  Uya kunisela phezu kwabangendawo izabatha, umlilo nesalfureNomoya onolophu, njengesahlulo sendebe yabo.
7  Kuba uYehova ulilungisa; uyazithanda izenzo zobulungisa.Ngabathe tye abaya kububona ubuso bakhe.
132  Mkhumbulele, Yehova, uDavideKonke ukuthotywa kwakhe;
2  Indlela awafunga ngayo kuYehova,Indlela awabhambathisa ngayo kuLowo unaMandla kaYakobi wathi:
3  “Andizi kungena ententeni yendlu yam.Andizi kunyuka ndiye emandlalweni kwindawo yam yokuphumla ezukileyo,
4  Andizi kuwanika ubuthongo,Nokozela amehlo am aqaqambileyo,
5  Ndide ndimfumanele indawo uYehova,Umnquba ozukileyo waLowo unaMandla kaYakobi.”
6  Khangela! Sivile ngawo e-Efratha,Siwufumene emihlabeni yehlathi.
7  Masingene emnqubeni wakhe ozukileyo;Masiqubude esitulweni seenyawo zakhe.
8  Khawusukume, Yehova, uye endaweni yakho yokuphumla,Wena neTyeya yamandla akho.
9  Ababingeleli bakho mabambeswe ubulungisa,Nabanyanisekileyo bakho mabamemelele ngovuyo.
10  Ngenxa kaDavide umkhonzi wakho,Musa ukubujika ubuso bothanjisiweyo wakho.
11  UYehova ufungile kuDavide,Enyanisweni akayi kuhlehla kuko oko:“Owesiqhamo sesisu sakhoNdiya kumbeka etroneni yakho.
12  Ukuba oonyana bakho baya kuwugcina umnqophiso wamNezikhumbuzo zam endiya kubafundisa zona,Kwanoonyana babo ngonaphakadeBaya kuhlala etroneni yakho.”
13  Kuba uYehova unyule iZiyon;Uyilangazelele ukuba ibe yindawo yakhe yokuhlala:
14  “Yiyo le indawo yam yokuphumla ngonaphakade;Ndiya kuhlala apha, kuba ndiyilangazelele.
15  Isixhaso sayo ndiya kusisikelela nakanjani na.Amahlwempu ayo ndiya kuwanelisa ngesonka.
16  Nababingeleli bayo ndiya kubambesa ngosindiso;Nabanyanisekileyo bayo nakanjani na baya kumemelela ngovuyo.
17  Ndiya kulukhulisa apho uphondo lukaDavide.Lowo uthanjisiweyo wam ndimmisele ngolungelelwano isibane.
18  Iintshaba zakhe ndiya kuzambesa ngehlazo;Kodwa kuye isithsaba sakhe siya kuchuma.”
49  Yivani oku, nonke zizwana.Bekani indlebe, nonke bemi bale nkqubo yezinto,
2  Nina bonyana boluntu nani bonyana babantu,Nina bazizityebi nani bangamahlwempu ndawonye.
3  Umlomo wam uya kuthetha izinto zobulumko,Nokucamngca kwentliziyo yam kuya kuba kokwezinto zokuqonda.
4  Indlebe yam ndiya kuyithobela kwilizwi elingumzekeliso;Iqhina lam ndiya kulivula ngohadi.
5  Kutheni ndifanele ndoyike ngemihla yobubi,Xa ndingqongwe sisiphoso sabo bathabatha indawo yam?
6  Abo bakholose ngobuncwane babo,Nabaqhubeka beqhayisa ngobuninzi bobutyebi babo,
7  Akukho namnye kubo onokumkhulula nangayiphi na indlela umzalwana wakhe,Okanye anike uThixo intlawulelo ngaye;
8  (Yaye ixabiso lokubakhulula lixabisekileKangangokuba liphele ukusa kwixesha elingenammiselo)
9  Ukuba ufanele aphile ngonaphakade angawuboni umhadi.
10  Kuba uyabona ukuba kwanosisilumko uyafa,Kunye nosisiyatha nalowo ungaqiqiyo uyatshabalala,Yaye bafanele babushiye kwabanye ubuncwane babo.
11  Umnqweno wabo ngaphakathi kukuba izindlu zabo zingama kuse kwixesha elingenammiselo,Iminquba yabo kwisizukulwana ukusa kwisizukulwana.Imihlaba yabo bayibiza ngamagama abo.
12  Sekunjalo umntu wasemhlabeni, nangona ebekwa, akanakuhlala;Eneneni ufana namarhamncwa atshatyalalisiweyo.
13  Le yindlela yabo baziziyatha,Nabo baza emva kwabo abakholiswa yintetho yomlomo wabo. Seʹlah.
14  Njengezimvu bamiselwe iShiyol;Ukufa kuya kubalusa;Yaye abathe tye baya kuba nobukhosi kubo kwakusasa,Nobume babo bumele bonakale;Ngamnye kubo uya kuya eShiyol kunakwindawo yokuhlala ephakamileyo.
15  Noko ke, uThixo uya kuwukhulula umphefumlo wam esandleni seShiyol,Kuba uya kundamkela. Seʹlah.
16  Musa ukoyika ngenxa yokuba umntu othile ezuza ubutyebi,Ngenxa yokuba uzuko lwendlu yakhe lusanda,
17  Kuba xa esifa akanakuthabatha nantoni na;Uzuko lwakhe aluyi kuhla naye.
18  Kuba ebudeni bokudla kwakhe ubomi waqhubeka ewusikelela umphefumlo wakhe;(Yaye abantu baya kukubonga ngenxa yokuba uzenzela okuhle)
19  Ekugqibeleni umphefumlo wakhe ufikelela kwisizukulwana sookhokho bakhe.Abasayi kuphinda bakubone ukukhanya.
20  Umntu wasemhlabeni, nangona ebekwa, akanakuqonda,Ngokwenene ufana namarhamncwa atshatyalalisiweyo.
125  Abo bakholosa ngoYehovaBanjengeNtaba yeZiyon, engenakushukunyiswa, kodwa ihleli kude kube lixesha elingenammiselo.
2  IYerusalem—njengoko ijikelezwe ziintaba,Ngoko uYehova ubajikelezile abantu bakheUkususela ngoku kuse kwixesha elingenammiselo.
3  Kuba intonga yobungendawo ayiyi kuhlala iphumle phezu kwesabelo samalungisa,Ukuze amalungisa angoluleli isandla sawo kuko nakuphi na ukwenza ububi.
4  Yenza okulungileyo, Yehova, kwabo balungileyo,Kwabo kanye bathe tye ezintliziyweni zabo.
5  Bona ke abo bathi gu bucala baye ezindleleni zabo ezigwenxa,UYehova uya kubenza bemke kunye nabo baqhelisela okwenzakalisayo.Kuya kubakho uxolo phezu koSirayeli.
112  Dumisani uYa!
2  Inzala yakhe iya kuba namandla emhlabeni.
3  Izinto zexabiso nobutyebi zisendlwini yakhe;
4  Ukhazimla ebumnyameni njengokhanyiso lwabathe tye.
5  Ulungile umntu obabalayo, abolekise.
6  Kuba akayi kugungqiswa nangaliphi na ixesha.
7  Akayi koyikiswa ziindaba ezimbi.
8  Intliziyo yakhe ayinakushukunyiswa; akayi koyika,
9  Wabe ngokubanzi; wanika amahlwempu.
10  Ongendawo uya kubona aze ngokuqinisekileyo aqumbe.
94  Owu Thixo wezenzo zempindezelo, Yehova,Owu Thixo wezenzo zempindezelo, khawuqaqambe!
2  Phakama, Mgwebi womhlaba.Buyisela impindezelo kwabo banekratshi.
3  Kuya kude kube nini na abangendawo, Yehova,Kuya kude kube nini na abangendawo begcoba?
4  Bayaqhubeka bempompoza, bayaqhubeka bethetha bengathintelwa;Bonke abaqhelisela okwenzakalisayo bayazigwagwisa ngeziqu zabo.
5  Bayaqhubeka betyumza abantu bakho, Yehova,Nelifa lakho bayalixhwalekisa.
6  Babulala umhlolokazi nomphambukeli,Namakhwenkwe angenayise bayawabulala.
7  Bamana besithi: “UYa akaboni;NoTHIXO kaYakobi akaqondi.”
8  Qondani, nina bangaqiqiyo phakathi kwabantu;Nina ke ziyathandini, niya kuba nayo nini na ingqiqo?
9  Lowo utyala indlebe, akanakuva na?Okanye Lowo uyila iliso, akanakukhangela na?
10  Lowo ulungisa iintlanga, akanakohlwaya na?NaLowo ufundisa abantu ulwazi?
11  UYehova uyazazi iingcamango zabantu, ukuba zingumphunga.
12  Inoyolo indoda eyomeleleyo oyilungisayo, wena Ya,Naleyo uyifundisa umthetho wakho,
13  Ukuze uyinike ukuzola kwiimini zentlekele,Ade ambelwe umhadi ongendawo.
14  Kuba uYehova akayi kubashiya abantu bakhe,Engayi kulishiya nelifa lakhe.
15  Kuba isigwebo siya kubuyela kulo ilungisa,Yaye bonke abo bathe tye entliziyweni baya kusilandela.
16  Ngubani na oya kusukela phezulu kubo abenzi-bubi ngenxa yam?Ngubani na oya kundimela nxamnye nabo baqhelisela ukwenzakalisa?
17  Ngaphandle kokuba uYehova ebendinceda,Okwethutyana umphefumlo wam ubuya kuhlala uthule.
18  Xa ndithe: “Ngokuqinisekileyo unyawo lwam luya kutyibilika,”Ububele bakho bothando, Yehova, buqhubeka bundixhasa.
19  Xa iingcamango zam eziphazamisayo zaba ninzi ngaphakathi kwam,Intuthuzelo yakho yaqalisa ukuthuthuzela umphefumlo wam.
20  Iya kumanyana nawe na itrone ebangela iinkxwalekoNgoxa iyila inkathazo ngommiselo?
21  Bawuhlasela kabukhali umphefumlo welungisaYaye balivakalisa lingendawo negazi lomsulwa.
22  Kodwa uYehova uya kuba yindawo yam ephakamileyo enqabisekileyo,UThixo wam abe liliwa lokusabela kwam.
23  Uya kukubuyisela kubo ukwenzakalisa kwaboYaye uya kubathulisa ngentlekele yabo.UYehova uThixo wethu uya kubathulisa.
147  Dumisani uYa!Kuba kulungile ukuculela uThixo wethu uncuthu lwengoma;Kuba kuyathandeka—indumiso ifanelekile.
2  UYehova wakha iYerusalem;Abasasazekileyo bakaSirayeli ubabuthela ndawonye.
3  Uyabaphilisa abo baphuke intliziyo,Uyazibopha iindawo zabo ezibuhlungu.
4  Ubala inani leenkwenkwezi;Zonke uzibiza ngamagama azo.
5  INkosi yethu inkulu yaye inamandla amakhulu;Ukuqonda kwayo akunakubaliswa.
6  UYehova ukhulula abathobekileyo;Abangendawo ubathobela emhlabeni.
7  Hlabelani kuYehova ngombulelo;Culelani uThixo wethu uncuthu lwengoma ngohadi,
8  Lowo ugubungela amazulu ngamafu,Lowo ulungiselela umhlaba imvula,Lowo uhlumisa ingca eluhlaza ezintabeni.
9  Unika izilo ukutya kwazo,Amantshontsho ehlungulu aqhubeka ekhala.
10  Akayoliswa ngamandla ehashe,Engakholiswa nayimilenze yomntu.
11  UYehova uyoliswa ngabo bamoyikayo,Ngabo balindela ububele bakhe bothando.
12  Mncome uYehova, Yerusalem.Mdumise uThixo wakho, Ziyon.
13  Kuba uyenze yomelela imivalo yamasango akho;Ubasikelele oonyana bakho phakathi kwakho.
14  Ubeka uxolo kummandla wakho;Uyaqhubeka ekwanelisa ngengqolowa etyebileyo.
15  Uthumela intetho yakhe emhlabeni;Ilizwi lakhe libaleka ngokukhawuleza.
16  Unikela ikhephu njengoboya;Iqabaka uyichithachitha kanye njengothuthu.
17  Uphosa umkhenkce wakhe njengamaqhekeza.Ngubani na onokuma phambi kwengqele yakhe?
18  Uthumela ilizwi lakhe lize linyibilikise.Ubangela kuvuthuze umoya wakhe;Amanzi ayathontsiza.
19  Uxelela uYakobi ilizwi lakhe,USirayeli imimiselo yakhe nezigwebo zakhe.
20  Akenzanga ngaloo ndlela kulo naluphi na olunye uhlanga;Zona ke izigwebo zakhe, azikhange zizazi.Dumisani uYa!
64  Live, Thixo, ilizwi lam ekuxhalabeni kwam.Ekunkwantyisweni lutshaba ngamana ungabulondoloza ubomi bam.
2  Ngamana ungandifihla kwigqugula labenzi bobubi,Kwisiphithiphithi sabo baqhelisela okwenzakalisayo,
3  Abalulole kanye njengekrele ulwimi lwabo,Abalujolisileyo utolo lwabo, intetho ekrakra,
4  Ukuze batole besezindaweni ezifihlakeleyo lowo ungenakusoleka.Ngequbuliso bayamtola yaye aboyiki.
5  Babambelela kwintetho embi;Bathetha ngokufihla izibatha.Bathe: “Ngubani na obabonayo?”
6  Baqhubeka befuna izinto ezingezozabulungisa;Bafihle icebo lobuqili eligocagociweyo,Umbilini wakhe ngamnye, kwanentliziyo yakhe, inzulu.
7  Kodwa uThixo uya kubatola ngotolo ngequbuliso.Umphumo kubo ube ngamanxeba,
8  Yaye babangela ubani akhubeke.Kodwa ulwimi lwabo lunxamnye neziqu zabo.Bonke abo babakhangelayo baya kunikina iintloko,
9  Yaye bonke abantu basemhlabeni baya koyika;Ibe baya kuxela umsebenzi kaThixo,Kwaye ngokuqinisekileyo baya kuyiqonda imisebenzi yakhe.
10  Amalungisa aya kuba nemihlali ngoYehova aze ngokwenene asabele kuye;Yaye bonke abathe tye entliziyweni baya kuqhayisa.
81  Memelelani ngovuyo kuThixo ongamandla ethu;Dumani ngoloyiso kuTHIXO kaYakobi.
2  Hlabelani uncuthu lwengoma nize nithabathe intambula,Uhadi oluthandekayo nomrhubhe.
3  Ekuthwaseni kwenyanga, vuthelani isigodlo;Ngenyanga ehlangeneyo, ukwenzela imini yomthendeleko wethu.
4  Kuba kungummiselo kuSirayeli,Ummiselo kaTHIXO kaYakobi.
5  Njengesikhumbuzo awasibeka kuYosefu,Ngoxa wayephuma elizweni laseYiputa.Ndaqhubeka ndisiva ulwimi endingalwaziyo.
6  “Ndalisusa igxalaba lakhe kumthwalo;Izandla zakhe zakhululeka kwingobozi.
7  Ubandezelekile wabiza, ndaza ndakuhlangula;Ndaqalisa ukusabela kuwe kwindawo efihlakeleyo yendudumo.Ndakuhlolisisa emanzini aseMeribha. Seʹlah.
8  Yivani, bantu bam, ndiya kunikela ubungqina nxamnye nani,Owu Sirayeli, ukuba uya kundiphulaphula.
9  Phakathi kwakho akuyi kubakho thixo wasemzini;Yaye akuyi kuqubuda kuthixo wasemzini.
10  Mna, Yehova, ndinguThixo wakho,Lowo ukunyusa akukhuphe elizweni laseYiputa.Wuvule ube banzi umlomo wakho, ndiya kuwuzalisa.
11  Kodwa abantu bam abaliphulaphulanga ilizwi lam;NoSirayeli akabonisanga ukuba uyalivuma.
12  Ngoko ndibayeka bahambe ngobulukhuni bentliziyo yabo;Bahamba ngamacebo abo.
13  Owu akwaba abantu bam bebendiphulaphula,Owu akwaba uSirayeli ebenokuhamba ezindleleni zam!
14  Iintshaba zakhe bendiya kuzoyisa lula,Yaye isandla sam bendiya kusijikela kwiintshaba zakhe.
15  Ke bona abo bamthiye kakhulu uYehova, baya kuza kuye bekhokhoba,Nexesha labo liya kuba lixesha elingenammiselo.
16  Kwaye uya kuqhubeka emondla ngengqolowa etyebileyo,Yaye ndiya kukwanelisa ngobusi obuphuma eliweni.”
78  Wubekeleni indlebe, bantu bam, umthetho wam;Wathobeleni indlebe amazwi omlomo wam.
2  Umlomo wam ndiza kuwuvula ngentetho engumzekeliso;Ndiya kumpompozisa amaqhina akudala,
3  Esiwavileyo saza sawazi,Nesawabaliselwa ngoobawo;
4  Esingawafihliyo koonyana babo,Siwabalisa nakwisizukulwana esizayo,Iindumiso zikaYehova namandla akheNezinto zakhe ezimangalisayo azenzileyo.
5  Waza wavelisa isikhumbuzo kwaYakobi,Wabeka umthetho kwaSirayeli,Izinto awaziyalela ookhokho bethu,Ukuze zaziwe ngoonyana babo;
6  Ukuze isizukulwana esizayo, oonyana ababeza kuzalwa, bazazi,Ukuze baphakame baze bazibalisele ababo oonyana,
7  Yaye babeke intembelo yabo kuThixoBangalulibali uqheliselo lukaThixo kodwa bagcine imiyalelo yakhe.
8  Bafanele bangabi njengookhokho babo,Isizukulwana esineenkani nesinemvukelo,Isizukulwana esingayilungisanga intliziyo yasoNesinomoya ongakholosekanga kuThixo.
9  Oonyana bakaEfrayim, nangona bengabatoli abaxhobileyo besaphetha,Babuya umva ngemini yomlo.
10  Abawugcinanga umnqophiso kaThixo,Yaye bala ukuhamba emthethweni wakhe.
11  Baza baqalisa nokuzilibala izenzo zakheNemisebenzi yakhe emangalisayo awayebangele bayibona.
12  Phambi kookhokho babo wayenze ngokumangalisayoElizweni laseYiputa, intsimi yaseTsowan.
13  Wahlukanisa ulwandle, ukuze abaweze,waza wabangela amanzi ema njengedama.
14  Waqhubeka ebakhokela ngelifu eminiYaye ubusuku bonke ngokukhanya komlilo.
15  Wahlukanisa amawa entlango,Ukuze awabangele asele okuninzi kanye njengamanzi anzongonzongo.
16  Kwaye wavelisa imisinga engxondorheniebangela amanzi ahle kanye njengemilambo.
17  Baqhubeka bemona ngakumbiNgokuvukela Oyena Uphakamileyo kummandla ongumqwebedu;
18  Baza bamvavanya uThixo entliziyweni yaboNgokucelela umphefumlo wabo into edliwayo.
19  Ngoko baqalisa ukuthetha nxamnye noThixo.Bathi: “Ngaba uThixo unako ukulungiselela itafile entlango?”
20  Khangela! Wabetha iliwaUkuze amanzi aqukuqele nemisinga iphuphume.“Ngaba uyakwazi nokunika isonka,Okanye ngaba unako ukulungiselela abantu bakhe isixhaso?”
21  Kungenxa yoko uYehova wevayo waza wavutha ngumsindo;Kwaza kwaphenjelwa uYakobi umlilo,Kwehla umsindo phezu koSirayeli.
22  Kuba abazange bakholwe kuThixo,Yaye abazange bakholose ngosindiso lwakhe.
23  Wayalela isibhakabhaka esinamafu phezulu,Waza wavula neengcango zezulu.
24  Waqhubeka ebanisela imana ukuba badle,Waza wabanika nokudla okuziinkozo kwezulu.
25  Abantu badla isonka sabanamandla;Umphako awabathumelela wona ukuze baneliseke.
26  Wabangela ukuba kuqhambuke umoya wasempuma emazulwiniWenza umoya wasezantsi uvuthuze ngamandla awo.
27  Waza wenza kwana isixhaso phezu kwabo njengemvula,Kwanezidalwa eziphaphazelayo ezinamaphiko njengentlabathi yolwandle.
28  Waqhubeka ezenza ziwe phakathi enkampini,Macala onke emnqubeni wakhe.
29  Baqhubeka besidla bezanelisa kakhulu,Wabanika oko babekunqwenela.
30  Babengawulahlanga umnqweno wabo,Ngoxa ukudla kwabo kwakusesemlonyeni wabo,
31  Ngoxa ingqumbo kaThixo yenyukayo nxamnye nabo.Waza waqhubeka ebabulala phakathi kwabomeleleyo babo;Nabafana bakwaSirayeli wabenza bathi folokohlo.
32  Phezu kwako konke oku bona ngakumbiBaza abakholwa emisebenzini yakhe emangalisayo.
33  Ngoko wayiphelisa imihla yabo ngokungathi ingumphunga kuphela,Neminyaka yabo ngokuphazamiseka.
34  Ngalo lonke ixesha ebabulala, babebuzisa ngaye,Baza babuya bamfuna uThixo.
35  Baza bakhumbula ukuba uThixo wayeLiliwa labo,Nokuba uThixo ongOyena Uphakamileyo wayenguMphindezeli wabo.
36  Kwaye bazama ukumqhatha ngomlomo wabo;Nangolwimi lwabo bazama ukumxokisa.
37  Nentliziyo yabo yayingaqinanga kuye;Yaye abazingqinanga bethembekile kumnqophiso wakhe.
38  Kodwa wayenenceba; wayezigubungela iziphoso aze angonakalisi.Izihlandlo ezininzi wayewubuyisa umsindo wakhe,Yaye wayengawuvuseleli umsindo wakhe.
39  Waqhubeka ekhumbula ukuba babeyinyama,Nokuba umoya uyaphuma ungabuyi.
40  Babemvukela ngokufuthi kangakanani entlango,Babemenza azive ebuhlungu entlango!
41  Izihlandlo ngezihlandlo babemvavanya uThixo,Bemenza buhlungu Lowo uyiNgcwele kaSirayeli.
42  Abasikhumbulanga isandla sakhe,Usuku awabakhulula ngalo kutshaba,
43  Indlela awayibeka ngayo imiqondiso yakhe eYiputaNemimangaliso yakhe entsimini yaseTsowan;
44  Nendlela awayitshintsha ngayo ibe ligazi imijelo yomNayile,Ukuze bangakwazi ukusela kwimisinga yabo.
45  Wabathumelela izibawu, ukuze zibadle;Namasele, ukuze abonakalise.
46  Waqalisa ukunikela imveliso yabo kumaphela,Nokubulaleka kwabo kwiinkumbi.
47  Imidiliya yabo wayibulala ngesichothoNemithi yabo yesikamore ngamatye esichotho.
48  Namaqegu abo wawanikela kwisichothoNemfuyo yabo wayinikela kumkhuhlane onjengomlilo.
49  Wabathumelela umsindo wakhe ovuthayo,Ukuvutha komsindo nesiqalekiso nokubandezeleka,Abathunywa abaziingelosi abazisa intlekele.
50  Wawulungiselela umendo umsindo wakhe.Akazange ayinqande imiphefumlo yabo ekufeni;Nobomi babo wabunikela kwindyikitya yokufa.
51  Ekugqibeleni wawaxabela onke amazibulo eYiputa,Ukuqala kwamandla abo okuvelisa inzala ezintenteni zikaHam.
52  Emva koko wabangela abantu bakhe bahamba njengomhlambi,Wabaqhuba njengomhlambi entlango.
53  Waqhubeka ebakhokela benqabisekile, kwaye abazange bankwantye;Nolwandle lwazigubungela iintshaba zabo.
54  Wabazisa kummandla wakhe ongcwele,Lo mmandla weentaba owazuzwa sisandla sakhe sokunene.
55  Ngenxa yabo wazigxotha iintlanga,Waza ngolutya lokulinganisa wababela ilifa,Ukuze abangele izizwe zakwaSirayeli zihlale emakhayeni azo.
56  Kwaye baqalisa ukumvavanya nokumvukela uThixo ongOyena Uphakamileyo,Nezikhumbuzo zakhe abazange bazigcine.
57  Kwakhona baqhubeka bephambuka besenza ngobuqhophololo njengookhokho babo;Bajika njengesaphetha esityeketyeke.
58  Yaye baqhubeka bemcaphukisa ngeendawo zabo eziphakamileyo,Nangemifanekiso yabo eqingqiweyo baqhubeka bemenza abe nekhwele.
59  Weva uThixo waza wavutha ngumsindo,Waza wamcekisa kakhulu uSirayeli.
60  Yaye ekugqibeleni wawushiya umnquba waseShilo,Intente awayehlala kuyo phakathi kwabantu basemhlabeni.
61  Kwaye wawanikela ekuthinjweni amandla akheNobuhle bakhe esandleni sotshaba.
62  Waqhubeka ebanikela ekreleni abantu bakhe,Wavutha umsindo wakhe kwilifa lakhe.
63  Abafana bakhe badliwa ngumlilo,Neentombi zakhe ezinyulu azizange zidunyiswe.
64  Ke bona ababingeleli bakhe, bawa ngekrele,Nabahlolokazi babo abazange balile.
65  Wandula ke uYehova wavuka ekulaleni kwakhe,Njengalowo unamandla xa eqabuka kwiwayini.
66  Wazixabela ngasemva iintshaba zakhe;Wazinika ungcikivo olusa kwixesha elingenammiselo.
67  Wayigatya intente kaYosefu;Nesizwe sakwaEfrayim akazange asinyule.
68  Kodwa wanyula isizwe sakwaYuda,INtaba yeZiyon, awayithandayo.
69  Waqalisa ukuyakha njengeendawo eziphakamileyo ingcwele yakhe,Njengomhlaba awuseke ukusa kwixesha elingenammiselo.
70  Ngoko wakhetha uDavide umkhonzi wakheWamthabatha kubuhlanti bomhlambi.
71  Wamthabatha ekulandeleni iimazi azanyisayoWamzisa ekubeni ngumalusi phezu koYakobi isizwana sakheNaphezu koSirayeli ilifa lakhe.
72  Kwaye waqalisa ukubalusa ngokwengqibelelo yentliziyo yakhe,Nangobuchule bezandla zakhe waqalisa ukubakhokela.
8  Owu Yehova Nkosi yethu, hayi indlela elinobungangamsha ngayo igama lakho emhlabeni wonke,Isidima sakho siphela sibaliswa ngaphezu kwamazulu!
2  Emilonyeni yabantwana nabanyayo useke amandla,Ngenxa yabo babonisa ubutshaba kuwe,Ukuze wenze uthsaba nalowo uziphindezelelayo ayeke.
3  Xa ndibona amazulu akho, imisebenzi yeminwe yakho,Inyanga neenkwenkwezi ozilungiseleleyo,
4  Uyintoni na umntu ofayo le nto umkhumbulayo,Nonyana womntu wasemhlabeni le nto umnyamekelayo?
5  Wamenza wangaphantsi kancinane kwabo banjengothixo,Waza wamthwesa ngozuko nobungangamsha.
6  Umenza alawule imisebenzi yezandla zakho;Yonke into uyibeke phantsi kweenyawo zakhe:
7  Amathole neenkabi zeenkomo, zonke,Kwanamarhamcwa asendle,
8  Iintaka zezulu neentlanzi zolwandle,Nantoni na edlula kwiindlela zeelwandle.
9  Owu Yehova Nkosi yethu, hayi indlela elinobungangamsha ngayo igama lakho emhlabeni wonke!
72  Owu Thixo, mnike ukumkani izigwebo zakho,Nobulungisa bakho unyana wokumkani.
2  Ngamana angaligweba ngobulungisa ityala labantu bakhoNelabaxhwalekileyo bakho ngemimiselo.
3  Iintaba mazibazisele uxolo abantu,Kwaneenduli, ngobulungisa.
4  Makabagwebe abaxhwalekileyo ebantwini,Makabasindise oonyana babo bangamahlwempu,Makamtyumze lowo uqhathayo.
5  Baya kukoyika logama nje kusekho ilanga,Naphambi kwenyanga isizukulwana emva kwesizukulwana.
6  Uya kuhlela phezu kwengca echetyiweyo njengemvula,Njengomvumbi omanzisa umhlaba.
7  Ngomhla wakhe uya kuhluma olilungisa,Nobuninzi boxolo ide ingabi sabakho inyanga.
8  Uya kuba nabalawulwa abasukela elwandle baye kufikelela elwandleBasukele eMlanjeni base eziphelweni zehlabathi.
9  Phambi kwakhe abemi bemimandla engenamanzi baya kuqubuda,Neentshaba zakhe ziya kukhotha uthuli.
10  Ookumkani baseTarshishe nabeziqithi—Baya kuhlawula unikelo.Ookumkani bakwaShebha nabakwaSebha—Baya kunikela isipho.
11  Yaye bonke ookumkani baya kuqubuda kuye;Ke zona zonke iintlanga ziya kumkhonza.
12  Kuba uya kumhlangula lowo ulihlwempu ukhalela uncedo,Kwanalowo uxhwalekileyo nabani na ongenamncedi.
13  Uya kuba nosizi ngesisweli nangehlwempu,Nemiphefumlo yabangamahlwempu uya kuyisindisa.
14  Uya kuwukhulula umphefumlo wabo kwingcinezelo nakugonyamelo.Negazi labo liya kuxabiseka emehlweni akhe.
15  Makaphile, aze anikwe nethile kwigolide yakwaShebha.Kuze kuthandazwe rhoqo ngenxa yakhe;Makabongwe imini yonke.
16  Kuya kubakho ukudla okuziinkozo okuninzi emhlabeni;Encotsheni yeentaba kuya kubakho ukuphuphuma.Isiqhamo sakhe siya kuba njengaseLebhanon,Nabo baphuma esixekweni baya kutyatyamba njengotyani bomhlaba.
17  Igama lakhe malifikelele kwixesha elingenammiselo;Malande phambi kwelanga igama lakhe,Mabazisikelele ngaye;Zonke iintlanga mazibhengeze ukuba unoyolo.
18  Makabongwe uYehova uThixo, uThixo kaSirayeli,Nguye yedwa owenza imisebenzi emangalisayo.
19  Malibongwe igama lakhe elizukileyo kuse kwixesha elingenammiselo,Nozuko lwakhe luzalise umhlaba wonke.Amen Amen.
20  Imithandazo kaDavide, unyana kaYese, ifikelele esiphelweni.
69  Ndisindise, Thixo, kumanzi afikelele emphefumlweni wam.
2  Nditshone eludakeni olunzulu, ekungekho mhlaba wokuma kulo.Ndingene emanzini anzulu,Yaye umsinga oqukuqelayo undikhukulisile.
3  Ndidiniwe kukumemeza;Umqala wam uyarhwexa.Amehlo am aphelelwe elindele kuThixo wam.
4  Abo bandithiye ngaphandle kwesizathu baninzi ngaphezu kweenwele zentloko yam.Abo bandithulisayo, beziintshaba zam ngaphandle kwesizathu, baninzi.Oko bendingakuthabathanga ngokukuphanga ndiyakubuyisela.
5  Owu Thixo, wena uyabazi ubudenge bam,Akufihlakalanga kuwe ukuba netyala kwam.
6  Owu ngamana abo bathembela ngawe abangebi neentloni ngenxa yam,Owu Nkosi enguMongami, Yehova wemikhosi.Owu ngamana abo bakufunayo abangethotywa ngenxa yam,Owu Thixo kaSirayeli.
7  Kuba ngenxa yakho ndiyinto yokungcikivwa,Ubuso bam bugutyungelwe kukuthotywa.
8  Ndahlukanisiwe kubantakwethu,Yaye ndingowasemzini koonyana bakama.
9  Kuba ukuzondelela indlu yakho ngokupheleleyo kundidlile,Ungcikivo lwabo bakungcikivayo luphezu kwam.
10  Ndaza ndaqalisa ukulila ngokuzila ukutya komphefumlo wam,Kodwa kwaba lungcikivo kum.
11  Ekwenzeni kwam amarhonya aba sisinxibo sam,Kubo ndaba ngumzekelo.
12  Abo bahlala esangweni baqalisa ukuzixhalabisa ngam,Ndaza ndaba yingoma yabaseli besiselo esinxilisayo.
13  Ke mna, bendithandaza kuwe, Yehova,Ngexesha elamkelekileyo, Thixo.Ngobuninzi bobubele bakho bothando ndiphendule ngenyaniso yosindiso lwakho.
14  Ndihlangule eludakeni, ukuze ndingatshoni.Owu ngamana ndingahlangulwa kwabo bandithiyileyo nasemanzini anzulu.
15  Owu ngamana umsinga oqukuqelayo wamanzi awungendikhukulisi,Neenzulu azingendiginyi,Lize nequla liwuvale kum umlomo walo.
16  Ndiphendule, Yehova, ngokuba bulungile ububele bakho bothando.Ngokobuninzi beenceba zakho buyela kum,
17  Yaye musa ukubufihla ubuso bakho kumkhonzi wakho.Kuba ndisezingxakini ezinkulu, ndiphendule ngokukhawuleza.
18  Sondela emphefumlweni wam, uwuhlangule;Ngenxa yeentshaba zam ndikhulule.
19  Wena ulwazi lonke ungcikivo lwam nehlazo lam nokuthotywa kwam.Bonke abo babonisa ubutshaba kum baphambi kwakho.
20  Ungcikivo luyaphule intliziyo yam, yaye inxeba alinyangeki.Ndiqhubeke ndinethemba lokuba kukho uthile oya kubonisa uvelwano, kodwa bekungekho namnye;Nokuba kuya kubakho abathuthuzeli, kodwa andafumana namnye.
21  Kodwa bandityise isityalo esinetyhefu,Ukuze ndithobe unxano bazame ukundinika iviniga.
22  Itafile yabo ephambi kwabo mayibe sisibatha.Nentlalo-ntle yabo ibe ngumgibe.
23  Mawabe mnyama amehlo abo ukuze bangaboni;Isinqe sabo sibangele sigexe rhoqo.
24  Phalazela isiqalekiso sakho phezu kwabo,Uze umsindo wakho ovuthayo ubafikele.
25  Mayiphanze inkampu yabo ebiyelwe ngodonga;Ezintenteni zabo kungabikho uhlalayo.
26  Kuba lowo wena umbethileyo bamsukele,Yaye iintlungu zabo bahlatyiweyo baqhubekile bezibalisa.
27  Yongeza isiphoso phezu kwesiphoso sabo,Bangangeni ebulungiseni bakho.
28  Mabacinywe encwadini yabaphilayo,Yaye kwanga abangebhalwa nabangamalungisa.
29  Kodwa ndixhwalekile yaye ndiyaqaqanjelwa.Owu Thixo, ngamana usindiso lwakho lungandikhusela.
30  Ndiya kulidumisa ngengoma igama likaThixo,Ndize ndimenze mkhulu ngombulelo.
31  Oku kuya kukholeka ngakumbi kuYehova kunenkunzi yenkomo,Ngaphezu kwethole lenkomo eliyinkunzi elineempondo, elinophuphu olucandekileyo.
32  Abalulamileyo baya kubona ngokuqinisekileyo; baya kuvuya.Nina bafuna uThixo, intliziyo yenu mayiqhubeke iphila.
33  Kuba uYehova uphulaphula abangamahlwempu,Yaye eneneni akayi kuwadelela amabanjwa akhe.
34  Malimdumise izulu nomhlaba,Iilwandle nayo yonke into enambuzelayo kuzo.
35  Kuba uThixo uya kuyisindisa iZiyonAze azakhe izixeko zakwaYuda;Kwaye ngokuqinisekileyo baya kuhlala apho baze bazidle ilifa.
36  Inzala yabakhonzi bakhe iya kuzidla ilifa,Baze abo bathanda igama lakhe bahlale kuzo.
30  Ndiya kukuphakamisa, Yehova, kuba unditsale ndenyukaYaye akuzivumelanga iintshaba zam zanemihlali phezu kwam.
2  Owu Yehova Thixo wam, ndikhalele uncedo kuwe, waza wandiphilisa.
3  Owu Yehova, uwukhuphile eShiyol umphefumlo wam;Undigcine ndiphila, ukuze ndingehli ndiye emhadini.
4  Mculeleni uncuthu lwengoma uYehova, nina banyanisekileyo bakhe,Bulelani isikhumbuzo sakhe esingcwele;
5  Ngenxa yokuba ukuba ngaphantsi komsindo wakhe kokomzuzwana,Ukuba ngaphantsi kwenkoliseko yakhe kokobomi bonke.Ngokuhlwa kusenokubakho ukulila, kodwa kusasa kukho intswahla yovuyo.
6  Ke mna, ndithe ekonwabeni kwam:“Andisayi kushukunyiswa.”
7  Owu Yehova, ngenkoliseko yakho intaba yam uyimise yanamandla.Ubufihlile ubuso bakho; ndaba ngulowo uphazamisekileyo.
8  Kuwe, Yehova, ndaqhubeka ndibiza;Yaye ndaqhubeka ndibongoza uYehova ndicela ubabalo.
9  Yiyiphi na ingenelo ekhoyo egazini lam xa ndisehlela emhadini?Ngaba uthuli luya kukubonga? Ngaba luya kukuxela ukuba nenyaniso kwakho?
10  Yiva, Yehova, undibabale.Owu Yehova, zingqine ungumncedi wam.
11  Ukuzila kwam ukutshintshe kwaba kukungqungqa;Ulikhulule irhonya lam, yaye undigcina ndibhinqe imihlali,
12  Ukuze uzuko lwam lukuculele uncuthu lwengoma lungathi cwaka.Owu Yehova Thixo wam, ndiya kukubonga ixesha elingenammiselo.
16  Ndigcine, Thixo, ngokuba ndisabela kuwe.
2  Ndithe kuYehova: “UnguYehova; ukulunga kwam, akwenzelwanga wena,
3  Kodwa kokwabo bangcwele emhlabeni.Bona, kwanabo banobungangamsha, ngabo abandiyolisayo.”
4  Ziba ninzi iintlungu kwabo bathi, xa kukho omnye umntu, bakhawuleze ukumsukela.Andisayi kuyithulula iminikelo yabo ethululwayo yegazi,Yaye andiyi kuwathwala ngemilebe yam amagama abo.
5  UYehova sisahlulo sesabelo endisinikiweyo nesendebe yam.Ulibambe waliqinisa iqashiso lam.
6  Izintya zokulinganisa zindiwele ezindaweni ezithandekayo.Eneneni, izinto zam zingqineke zikholekile kum.
7  Ndiya kumbonga uYehova, ondinike icebiso.Eneneni, ebudeni bobusuku izintso zam zindilungisile.
8  UYehova ndimbeka phambi kwam rhoqo.Ngenxa yokuba ungakwisandla sam sasekunene, andiyi kushukunyiswa.
9  Ngoko ke intliziyo yam inemihlali, nozuko lwam lutyekele ekuvuyeni.Nenyama yam iya kuhlala inqabisekile.
10  Kuba akuyi kuwushiya eShiyol umphefumlo wam.Akuyi kumvumela onyanisekileyo wakho abone umhadi.
11  Uya kundibangela ndiwubone umendo wobomi.Ebusweni bakho ndiba nemihlali ngokwaneleyo;Kwisandla sakho sasekunene kukho ubumnandi ngonaphakade.
96  Mvumeleni ingoma entsha uYehova.Mvumeleni uYehova, nonke nina bantu basemhlabeni.
2  Mvumeleni uYehova, nilibonge igama lakhe.Imihla ngemihla xelani iindaba ezilungileyo zosindiso lwakhe.
3  Vakalisani uzuko lwakhe phakathi kweentlanga,Phakathi kwezizwana zonke imisebenzi yakhe emangalisayo.
4  Kuba mkhulu uYehova yaye ngowokudunyiswa kakhulu.Uyoyikeka ngaphezu kwabo bonke abanye oothixo.
5  Kuba bonke oothixo bezizwana bangoothixo abangenaxabiso;Kodwa yena uYehova, wenze wona kanye amazulu.
6  Isidima nobungangamsha buphambi kwakhe;Amandla nobuhle busengcweleni yakhe.
7  Mnikeni uYehova, nina zintsapho zezizwana,Mnikeni uYehova uzuko namandla.
8  Mnikeni uYehova uzuko lwegama lakhe;Thwalani isipho, nize ezintendelezweni zakhe.
9  Qubudani kuYehova nihombe ngobungcwele;Yibani sezintlungwini eziqatha ngenxa yakhe, nonke nina bantu basemhlabeni.
10  Yithini phakathi kweentlanga: “UYehova ngukumkani.Nelizwe elinemveliso limiselwe ngokuqinileyo khon’ ukuze lingabi nakushukunyiswa.Uya kuligweba ityala lezizwana ngokuthe tye.”
11  Makabe nemihlali amazulu, nomhlaba uvuye.Malududume ulwandle noko kuluzalisileyo.
12  Mayigcobe intsimi nako konke okukuyo.Kwangaxeshanye yonke imithi yehlathi mayimemelele ngovuyo
13  Phambi koYehova. Kuba ufikile;Kuba uze kuwugweba umhlaba.Uya kugweba ilizwe elinemveliso ngobulungisaNezizwana ngokuthembeka kwakhe.
35  Owu Yehova, lichophele ityala lam kwabo bamelene nam;Yilwa nabo benza imfazwe nam.
2  Bamba ingweletshetshe nekhaka elikhulu,Uze uphakame undincede,
3  Uze urhole umkhonto nezembe elibukhali macala uhlangabeze abo bandisukelayo.Yithi kumphefumlo wam: “Ndilusindiso lwakho.”
4  Kwanga bangadana bathotywe abo bazingela umphefumlo wam.Kwanga bangajikwa badane abo bandicebela intlekele.
5  Ngamana banganjengomququ ngaphambi komoya,Ize ingelosi kaYehova ibatyhale.
6  Indlela yabo mayibe bubumnyama neendawo ezimtyibilizi,Ingelosi kaYehova ibasukele.
7  Kuba bandifihlele iminatha yabo ngaphandle kwesizathu;Ngaphandle kwesizathu bawumbele umphefumlo wam.
8  Makafikelwe kukonakala engazi,Umnatha wakhe awufihlileyo mawumbambe;Makawele kuwo onakale.
9  Kodwa owam umphefumlo mawuvuye kuYehova;Mawugcobe ngosindiso lwakhe.
10  Onke amathambo am mawathi:“Owu Yehova, ngubani na onjengawe,Omhlangulayo oxhwalekileyo kulowo unamandla kunaye,Noxhwalekileyo nalowo ulihlwempu kulowo umphangayo?”
11  Kuphakama amangqina anogonyamelo;Andibuza oko ndingakwaziyo.
12  Okulungileyo bandivuza ngokubi,Bexhwalekisa umphefumlo wam.
13  Ke mna, xa begula, isinxibo sam sasingamarhonya,Umphefumlo wam ndawuxhwalekisa ngokuzila ukutya,Yaye umthandazo wam wawubuyela esifubeni sam.
14  Ngokungathi liqabane lam nomntakwethu,Ndandihambahamba njengalowo uzilele unina.Ndibuhlungu, ndaqubuda.
15  Kodwa ekujingxeleni kwam baba nemihlali baza bahlanganisana ndawonye;Bahlanganisana ndawonye nxamnye nam,Bendibetha ngoxa ndingazi;Bandihlekeza baza abathi cwaka.
16  Phakathi kwabahleki abawexukileyo ngenxa yeqebengwanaBabenditshixizela amazinyo.
17  Owu Yehova, uya kukubona kude kube nini na?Wubuyise umphefumlo wam ekubhuqweni ngabo,Kwanalowo umnye kuphela kwiingonyama ezintsha ezinesingci.
18  Ndiya kukubonga ebandleni elikhulu;Ndiya kukudumisa phakathi kwesizwana esikhulu.
19  Owu ngamana abo baziintshaba zam ngaphandle kwesizathu bangangabi nemihlali ngam;Ke bona abo bandithiye ngaphandle kwesizathu, mabangaqobi iliso.
20  Kuba abathethi luxolo;Kodwa nxamnye nabo bathuleyo bomhlabaBaqhubeka beceba inkohliso.
21  Kwanemilomo yabo bandivulela ibe banzi.Bathe: “Heke! Heke! iliso lethu likubonile oku.”
22  Owu Yehova, ukubonile, musa ukuthi cwaka.Owu Yehova, musa ukuba kude nam.
23  Zivuselele uvuke ukuze undigwebele,Owu Thixo wam, Yehova, kwisimangalo sam.
24  Ndigwebe ngokobulungisa bakho, Yehova Thixo wam,Yaye ngamana bangangabi nemihlali ngam.
25  Owu ngamana bangangathi entliziyweni yabo: “Heke, umphefumlo wethu!”Ngamana bangangathi: “Simginyile.”
26  Mababe neentloni badane xa bebonkeAbo bayivuyelayo intlekele yam.Mabambeswe ihlazo nokuthotywa abo bazigwagwisayo kum.
27  Mabamemelele ngovuyo babe nemihlali abo bayoliswa bubulungisa bam,Baze bathi rhoqo:“UYehova makenziwe mkhulu, oyoliswayo luxolo lomkhonzi wakhe.”
28  Nolwimi maluvakalise ngelizwi eliphantsi ubulungisa bakho,Indumiso yakho imini yonke.
18  Ndiya kuba nomsa kuwe, Yehova mandla am.
2  UYehova yingxondorha yam negwiba lam noMsindisi wam.UThixo wam liliwa lam. Ndiya kusabela kuye,Ulikhaka lam nophondo lwam losindiso, indawo yam ephakamileyo nenqabisekileyo.
3  Ndiya kubiza kuLowo ungowokudunyiswa, uYehova,Yaye ndiya kusindiswa kwiintshaba zam.
4  Iintsontelo zokufa zindirhawule;Izikhukula zamadoda angamatshivela nazo zaqhubeka zindinkwantyisa.
5  Iintsontelo zeShiyol zandingqonga;Imigibe yokufa yajamelana nam.
6  Ekubandezelekeni kwam ndaqhubeka ndibiza kuYehova,Ndaqhubeka ndikhalela uncedo kuThixo wam.Esetempileni yakhe waliva ilizwi lam,Nokukhalela uncedo kwam phambi kwakhe kwafika ezindlebeni zakhe.
7  Yaye umhlaba waqalisa ukugungqa nokunyikima,Neziseko zeentaba zaphazamiseka,Zaqhubeka zihexa ngenxa yokuba wayecaphukile.
8  Kwenyuka umsi emathatheni akhe, yaye umlilo ophuma emlonyeni wakhe waqhubeka uqwenga;Amalahle aphuma kuye avutha.
9  Wawathoba ke amazulu waza wehla.Yaye ngaphantsi kweenyawo zakhe kwakukho intsunguzi yesithokothoko.
10  Weza ekhwele ikherubhi ephaphazela,Wafika ngesantya ekhwele emaphikweni omoya.
11  Wandula ke wenza ubumnyama baba yindawo yakhe yokuzifihla,Njengomnquba wakhe macala onke,Amanzi amnyama, iingqimba zamafu.
12  Ekuqaqambeni okuphambi kwakhe kwaphuma amafu akhe awayedlula,Isichotho namalahle avuthayo omlilo.
13  Waza uYehova waqalisa ukududuma esemazulwini,Yaye Oyena Uphakamileyo waqalisa ukukhupha ilizwi lakhe,Isichotho namalahle avuthayo omlilo.
14  Waqhubeka ethumela iintolo zakhe, ukuze abachithachithe;Yaye wathumela imibane, ukuze avuse isiphithiphithi phakathi kwabo.
15  Yaye imiphantsi yemisinga yamanzi yabonakala,Nemithombo yelizwe elinemveliso yatyhilekaNgenxa yokukhalima kwakho, Yehova, ngokufutha kwempefumlo yamathatha akho.
16  Wathumela ephezulu, wandithabatha,Wanditsala ndaphuma emanzini amaninzi.
17  Wandihlangula kutshaba lwam olomeleleyo,Nakwabo bandithiyileyo; ngenxa yokuba babomelele ngakumbi kunam.
18  Baqhubeka bendihlangabeza ngemini yentlekele yam,Kodwa uYehova wandixhasa.
19  Yaye wandikhuphela endaweni ebanzi;Wandihlangula, ngenxa yokuba wayeyoliswa ndim.
20  UYehova undivuza ngokobulungisa bam;Undibuyekeza ngokokuhlambuluka kwezandla zam.
21  Kuba ndizigcinile iindlela zikaYehova,Yaye andimkanga ngobungendawo kuThixo wam.
22  Kuba zonke izigwebo zakhe ziphambi kwam,Nemimiselo yakhe andiyi kuyishenxisa kum.
23  Ndiya kuzingqina ndingenasiphoso kuye,Ndizigcine ekwenzeni isiphoso.
24  Makandibuyekeze uYehova ngokobulungisa bam,Ngokokuhlambuluka kwezandla zam phambi kwamehlo akhe.
25  Kulowo unyanisekileyo uya kwenza ngokunyaniseka;Uya kuqhubana nendoda engenasiphoso, eyomeleleyo ngokungenasiphoso;
26  Kulowo uzigcina ehlambulukile uya kuzibonisa uhlambulukile;Kulowo unobugwenxa uya kuzibonakalisa ugwenxa;
27  Ngenxa yokuba wena uya kubasindisa abantu abaxhwalekileyo;Kodwa amehlo anekratshi uya kuwathoba.
28  Kuba wena, Yehova, uya kusikhanyisa isibane sam;UThixo wam uya kubenza bukhanye ubumnyama bam.
29  Kuba ngawe ndinokuwahlangabeza amatutu;Yaye ngoThixo wam ndinokulunyuka udonga.
30  Ke yena uTHIXO oyinyaniso, igqibelele indlela yakhe;Ilizwi likaYehova lisulungekile.Ulikhaka kubo bonke abo basabela kuye.
31  Kuba ngubani na uThixo ingenguye uYehova?Ngubani na iliwa ngaphandle koThixo wethu?
32  UTHIXO oyinyaniso nguLowo undibhinqisa ngokuqinileyo ngamandla,Yaye uya kuyenza igqibelele indlela yam,
33  Esenza iinyawo zam zibe njengezamaxhamakazi,Yaye undigcina ndimi ezindaweni eziphakamileyo kum.
34  Izandla zam uzifundisa imfazwe,Neengalo zam zigobe isaphetha sobhedu.
35  Uya kundinika ikhaka lakho losindiso,Yaye isandla sakho sasekunene siya kundixhasa,Ize eyakho intobeko indenze mkhulu.
36  Amanyathelo am uya kuwenzela indawo ebanzi ngokwaneleyo ngaphantsi kwam,Yaye ngokuqinisekileyo amaqatha am akayi kuhexa.
37  Ndiya kuzisukela ndizifumane iintshaba zam;Yaye andiyi kubuya zide zitshabalale.
38  Ndiya kuzitshitshisa ukuze zingakwazi ukuphakama kwakhona;Ziya kuwa phantsi kweenyawo zam.
39  Uya kundibhinqisa amandla ukuze ndilungele imfazwe;Abo bandivukelayo uya kubenza bathi folokohlo phantsi kwam.
40  Ke zona iintshaba zam, uya kuzenza zindinikele umva;Yaye abo bandithiye kakhulu, ndiya kubathulisa.
41  Bakhalela uncedo, kodwa akukho msindisi,Bakhala kuYehova, kodwa eneneni akabaphenduli.
42  Yaye ndiya kubaguba bacoleke njengothuli phambi komoya;Ndiya kubaphalaza njengodaka lwezitrato.
43  Uya kundisindisa ekuhlatyweni amadlala ngabantu.Uya kundimisela ndibe yintloko yeentlanga.Isizwana endingasazanga—siya kundikhonza.
44  Baya kundithobela ngondiva nje kuphela;Abasemzini baya kuza kum bekhokhoba.
45  Abasemzini baya kuphelelwa,Yaye baya kuphuma bengcangcazela kwiindonga zabo zokuzikhusela.
46  UYehova uyaphila, malibongwe ke iLiwa lam,Kwaye makaphakanyiswe uTHIXO wosindiso lwam.
47  UTHIXO oyinyaniso nguMniki wezenzo zempindezelo kum;Yaye izizwana uzithoba phantsi kwam.
48  Uyandisindisa kwiintshaba zam ezinomsindo;Uya kundiphakamisa ngaphezu kwabo bandivukelayo,Uya kundihlangula kwindoda yogonyamelo.
49  Ngenxa yoko ndiya kukubonga phakathi kweentlanga, Yehova,Negama lakho ndiliculele uncuthu lwengoma.
50  Wenzela ukumkani wakhe izenzo ezikhulu zosindisoYaye umenzela ububele bothando othanjisiweyo wakhe,UDavide nembewu yakhe kuse kwixesha elingenammiselo.
115  Akukho nto iyeyethu, Yehova, akukho nto iyeyethu,Kodwa nika igama lakho uzukoNgokobubele bakho bothando, ngokwenyaniso yakho.
2  Kutheni na ukuba iintlanga zithi:“Uphi na, ke, uThixo wabo?”
3  Kodwa uThixo wethu usemazulwini;Yonk’ into ayoliswa kukuyenza uyenzile.
4  Izithixo zabo ziyisilivere negolide,Umsebenzi wezandla zomntu wasemhlabeni.
5  Zinomlomo, kodwa azithethi;Zinamehlo, kodwa aziboni;
6  Zineendlebe, kodwa aziva.Zinempumlo, kodwa azisezeli.
7  Zinezandla, kodwa aziphathi.Zineenyawo, kodwa azihambi;Azivakalisi sandi ngomqala wazo.
8  Abo bazenzayo baya kuba njengazo kanye,Bonke abo bakholosa ngazo.
9  Owu Sirayeli, kholosa ngoYehova;Uluncedo lwabo nekhaka labo.
10  Nawe ndlu ka-Aron, kholosa ngoYehova;Uluncedo lwabo nekhakha labo.
11  Nina enoyika uYehova, kholosani ngoYehova;Uluncedo lwabo nekhaka labo.
12  UYehova usikhumbule; uya kusisikelela,Uya kuyisikelela indlu kaSirayeli,Uya kuyisikelela indlu ka-Aron.
13  Uya kubasikelela abo boyika uYehova,Abancinane kwakunye nabakhulu.
14  UYehova uya kunandisela nina,Nina noonyana benu.
15  Nina ningabasikelelweyo nguYehova,UMenzi wezulu nomhlaba.
16  Wona ke amazulu, ngamazulu kaYehova,Kodwa umhlaba uwunike oonyana babantu.
17  Abafileyo abamdumisi uYa,Bengenjinjalo nabo behlayo baye kwelokuthula.
18  Kodwa thina siya kumbonga uYaUkususela ngoku kuse phambili nokusa kwixesha elingenammiselo.Dumisani uYa!
17  Owu Yehova, kuve oko kububulungisa; nikela ingqalelo kwisikhalo sam sokubongoza;Wubekele indlebe umthandazo wam ongengowemilebe enenkohliso.
2  Ngamana umgwebo wam ungaphuma phambi kwakho;Ngamana amehlo akho angabona okuthe tye.
3  Uyigocagocile intliziyo yam, uyivelele ebusuku,Undisulungekisile; uya kufumanisa ukuba andicebanga nto.Umlomo wam awuyi kunxaxha.
4  Ngokuphathelele imisebenzi yabantu,Ngelizwi lemilebe yakho ndizilindile kwiindlela zomphangi.
5  Ukunyathela kwam makubambelele emkhondweni wakho,Amanyathelo am ngokuqinisekileyo angayi kushukunyiswa kuwo.
6  Mna ndiyakubiza, ngenxa yokuba uya kundiphendula, Thixo.Yithobele kum indlebe yakho. Live ilizwi lam.
7  Zenze zimangalise izenzo zakho zobubele obumangalisayo, Msindisi wabo bafuna indawo yokusabelaKwabo bavukelayo kwisandla sakho sasekunene.
8  Ndigcine njengokhozo lweliso lakho,Ngamana ungandifihla emthunzini wamaphiko akho,
9  Ngenxa yabangendawo abandiphangileyo.Iintshaba zomphefumlo wam zindivingcele.
10  Zithe fithi kukutyeba;Ngomlomo wazo zithethe ngekratshi;
11  Ngokubhekisele kumanyathelo ethu, ngoku zisingqongile;Amehlo azo ziwathambekisela emhlabeni.
12  Ufana nengonyama elangazelela ukuqwengaKwanengonyama entsha ehleli kwiindawo ezifihlakeleyo.
13  Phakama, Yehova; ujamelane naye ubuso ngobuso;Menze aqubude; wusindise umphefumlo wam kwabangendawo ngekrele lakho,
14  Kumadoda, ngesandla sakho, Yehova,Kumadoda ale nkqubo yezinto, asabelo sawo sikobu bomi,Nasisu sawo usizalisa ngobuncwane obufihliweyo,Anelisekileyo ngoonyanaNabekela abantwana bawo oko kushiyekileyo.
15  Ke mna, ngobulungisa ndiya kububona ubuso bakho;ndiya kwaneliswa xa ndivuka ukuze ndibone imbonakalo yakho.
106  Dumisani uYa!Bulelani kuYehova, kuba ulungile;Kuba ububele bakhe bothando bukho ukusa kwixesha elingenammiselo.
2  Ngubani na onokuthetha ngezenzo zamandla zikaYehova,Okanye onokuvakalisa yonke indumiso yakhe?
3  Banoyolo abo bagcina okusesikweni,Abenza ubulungisa lonke ixesha.
4  Ndikhumbule, Yehova, ngenkoliseko kubo abantu bakho.Ndinyamekele ngosindiso lwakho,
5  Ukuze ndibone ukulunga kwabanyuliweyo bakho,Ukuze ndibe nemihlali ngokuba nemihlali kohlanga lwakho,Ukuze ndiqhayise ngelifa lakho.
6  Sonile kanye ngokufana nookhokho bethu;Senze ububi; senze ngokungendawo.
7  Bona ke ookhokho bethu eYiputa,Abazange babonakalise nakuphi na ukuyiqiqa imisebenzi yakho emangalisayo.Abazange babukhumbule ububele bakho bothando obuninzi,Kodwa baziphatha ngemvukelo elwandle, kuLwandle Olubomvu.
8  Wabasindisa ngenxa yegama lakhe,Ukuze azise amandla akhe.
9  Ngako oko walukhalimela uLwandle Olubomvu, loma;Kwaye wabahambisa emanzini anzongonzongo kwanga kusentlango;
10  Waza ngoko wabasindisa esandleni salowo wayebathiyileWabahlangula esandleni sotshaba.
11  Amanzi azigubungela iintshaba zabo;Akuzange kusale namnye kuzo.
12  Ngoko bakholwa lilizwi lakhe;Bayivuma indumiso yakhe.
13  Bayilibala ngokukhawuleza imisebenzi yakhe;Abazange balindele icebo lakhe.
14  Kodwa babonisa umnqweno wabo wokuzingca entlangoBaza bamcikida uThixo enkqantosini.
15  Wabanika isicelo saboWaza wathumela isifo esiqhenqethayo emphefumlweni wabo.
16  Bammonela uMoses enkampini,NoAron ongcwele kaYehova.
17  Wandula ke umhlaba wavuleka waza waginya uDatan,Waza waligubungela ibandla lika-Abhiram.
18  Nomlilo watshisa phakathi kwendibano yabo;Ilangatye labaqwenga abo bangendawo.
19  Ngapha koko, benza ithole eHorebheBaza baqubuda kuwo umfanekiso otyhidiweyo,
20  Kangangokuba balwananisa uzuko lwamNgembonakaliso yenkunzi yenkomo, into edla utyani.
21  Bamlibala uThixo uMsindisi wabo,UMenzi wezinto ezinkulu eYiputa,
22  Imisebenzi emangalisayo kwilizwe lakwaHam,Izinto ezoyikekayo kuLwandle Olubomvu.
23  Wayesele eza kuthi mababhujiswe,Ukuba kwakungekho ngenxa kaMoses onyuliweyo wakhe,Owema ethubeni phambi kwakhe,Ukuze ubuye umsindo wakhe, angabonakalisi.
24  Balicekisa ilizwe elinqwenelekayo;Babengakholwa lilizwi lakhe.
25  Bamana bembombozela ezintenteni zabo;Abazange baliphulaphule ilizwi likaYehova.
26  Wasiphakamisa ke isandla sakhe efunga ngabo,Wathi uya kubawisa entlango,
27  Wayeya kuyiwisa inzala yabo phakathi kweentlanga,Wayeya kubachithachitha emazweni.
28  Bazibandakanya noBhahali wasePehoreBadla imibingelelo yabafileyo.
29  Njengoko babecaphukisa ngezenzo zabo,Ngoku bafikelwa sisibetho phakathi kwabo.
30  Xa uFinehasi wemayo waza wangenelela,Ngoko isibetho samiswa.
31  Kwabalelwa kuye njengobulungisa okoKwizizukulwana ngezizukulwana ukusa kwixesha elingenammiselo.
32  Ngokubhekele phaya, bacaphukisa emanzini aseMeribha,Kangangokuba uMoses wahlelwa bububi ngenxa yabo.
33  Kuba bawenza krakra umoya wakheWaza wathetha ngobutyhuthu-tyhuthu ngemilebe yakhe.
34  Abazange bazibhubhise izizwana,Njengoko uYehova wayetshilo kubo.
35  Baxubana neentlangaYaye bafunda imisebenzi yazo.
36  Bakhonza izithixo zazo,Zona ke ezi zaba ngumgibe kubo.
37  Babebingelela ngoonyana baboNangeentombi zabo kwiidemon.
38  Ngoko baphalaza igazi elimsulwa,Igazi loonyana babo neentombi zabo,Ababingelela ngazo kwizithixo zakwaKanan;Nelizwe langcoliswa luphalazo-gazi.
39  Baba ngabangahlambulukanga ngemisebenzi yaboBaba neentlobano zokuziphatha okubi ngezenzo zabo.
40  Wavutha umsindo kaYehova nxamnye nabantu bakhe,Walicekisa ilifa lakhe.
41  Ngokuphindaphindiweyo wabanikela esandleni seentlanga,Ukuze abo babathiyayo babalawule,
42  Nokuze iintshaba zabo zibacinezele,Nokuze bathotyelwe phantsi kwesandla sazo.
43  Izihlandlo ezininzi wayebahlangula,Kodwa bona babeziphatha ngemvukelo kwikhondo labo lokungathobeli,Babehliswa ngenxa yesiphoso sabo.
44  Wayekubona ukubandezeleka kwaboAkuva ukukhala kwabo bembongoza.
45  Wayewukhumbula umnqophiso wakhe kubo,Wayezisola ngobubele bakhe bothando obuninzi obuzukileyo.
46  Wayebanika ukuba babe ngabasizelekayoPhambi kwabo bonke abo bababambe njengabathinjwa.
47  Sisindise, Yehova Thixo wethu,Uze usiqokelele ndawonye ezintlangeniUkuze sibulele igama lakho elingcwele,Sithethe ngemigcobo indumiso yakho.
48  Makabongwe uYehova uTHIXO kaSirayeliUkususela kwixesha elingenammiselo kuse kwixesha elingenammiselo;Yaye bonke abantu bamele bathi Amen.Dumisani uYa!
50  Lowo Ungokobuthixo, uThixo, uYehova, uthethile,Yaye ubiza umhlaba,Kususela ekuphumeni kwelanga de litshone.
2  EseZiyon, ubuhle obugqibeleleyo, uThixo uqaqambile.
3  UThixo wethu uya kuza yaye akanakuthi cwaka.Phambi kwakhe umlilo uyaqwenga,Yaye ujikelezwe sisaqhwithi esigqithiseleyo.
4  Ubiza emazulwini phezulu nasemhlabeniUkuze aphumeze umgwebo kubantu bakhe:
5  “Hlanganisela kum abanyanisekileyo bam,Abo benza umnqophiso wam ngombingelelo.”
6  Yaye amazulu axela ubulungisa bakhe,Kuba uThixo nguMgwebi. Seʹlah.
7  “Phulaphulani, bantu bam, ndiya kuthetha,Owu Sirayeli, ndiya kunikela ubungqina nxamnye nawe.NdinguThixo, uThixo wakho.
8  Andikohlwayi ngokuphathelele imibingelelo yakho,Nangokuphathelele iminikelo yakho etshiswa kuphele ephambi kwam ngamaxesha onke.
9  Andiyi kukhupha inkunzi yenkomo endlwini yakho,Nasebuhlanti bakho iinkunzi zeebhokhwe.
10  Kuba zezam zonke izilwanyana zasendle ezisehlathini,Amarhamncwa asezintabeni eziliwaka.
11  Ndizazi kakuhle zonke izidalwa ezinamaphiko ezisezintabeni,Nezilwanyana ezininzi ezisendle zikum.
12  Ukuba bendilambile, bendingayi kuxelela wena;Kuba ngowam umhlaba onemveliso nokuzala kwawo.
13  Ngaba ndiya kudla inyama yeenkunzi zeenkomo ezinamandla,Negazi leenkunzi zeebhokhwe ngaba ndiya kulisela?
14  Nikelani imibulelo njengedini lenu kuThixo,Nize nizifezekise kOyena Uphakamileyo izibhambathiso zenu;
15  Nindibize ngemini yokubandezeleka.Ndiya kunihlangula, yaye niya kundizukisa.”
16  Kodwa kulowo ungendawo uThixo kuya kufuneka athi:“Liliphi na ilungelo onalo lokubhengeza imimiselo yam,Nokuba uthwale umnqophiso wam emlonyeni wakho?
17  Kaloku, wena—uluthiyile uqeqesho,Namazwi am uqhubeka uwaphosela emva kwakho.
18  Xa sukuba ubona isela, ubukholiswa lilo;Yaye usabelana nabakrexezi.
19  Umlomo wakho uwuyekele kokubi,Nolwimi lwakho ulugcina lunamathele kwinkohliso.
20  Uyahlala uthethe kakubi ngomzalwana wakho,Nesiphoso sonyana kanyoko uyasidiza.
21  Ezi zinto uzenzile, ndaza ndathi cwaka.Ubucinga ukuba ndiya kuba njengawe ngokuqinisekileyo.Ndiza kukohlwaya, yaye izinto ndiya kuzimisa ngolungelelwano phambi kwamehlo akho.
22  Khanincede, niqonde oku nina bamlibalayo uThixo,Hleze ndiniqwenge kungabikho unihlangulayo.
23  Lowo unikela umbulelo njengombingelelo wakhe nguye ondizukisayo;Ke yena lowo ogcina indlela emiselweyo,Ndiya kumbangela alubone usindiso lukaThixo.”
129  “Sekulithuba elide ngokwaneleyo bebonakalisa ubutshaba kum ukususela ebutsheni bam,”Makatsho ke uSirayeli ngoku,
2  “Sekulithuba elide ngokwaneleyo bebonakalisa ubutshaba kum ukususela ebutsheni bam;Kanti abandoyisanga.
3  Abalimi balime emhlana kum;Bayandisile imijelo yabo.”
4  UYehova lilungisa.Uziqhawule iintsontelo zabo bangendawo.
5  Baya kuba neentloni baze babuye umva,Bonke abo bayithiyileyo iZiyon.
6  Baya kuba njengengca eluhlaza eluphahleni,Eye yoma ngaphambi kokuba inyothulwe,
7  Ovunayo akazalisi sandla sakhe ngayo,Naye nabani obopha izithungu akazalisi sifuba sakhe.
8  Nabo badlulayo abatshongo ukuthi:“Intsikelelo kaYehova mayibe phezu kwenu.Sinisikelele egameni likaYehova.”
109  Owu Thixo wendumiso yam, musa ukuthi cwaka.
2  Kuba bandivulele umlomo wongendawo nomlomo wenkohliso.Bathethe ngam ngolwimi lobuxoki;
3  Bandingqonge ngamazwi entiyo,Yaye balwa nam ngaphandle kwesizathu.
4  Ngenxa yothando lwam bayandichasa;Kodwa mna ndiyathandaza.
5  Endaweni yokulungileyo benza okubi kumNentiyo endaweni yothando lwam.
6  Misela ongendawo phezu kwakhe,Yaye ngamana umchasi angaqhubeka emi ngasesandleni sakhe sasekunene.
7  Ekugwetyweni kwakhe, makaphume enjengongendawo;Nomthandazo lowo wakhe mawube sisono.
8  Imihla yakhe mayibe mbalwa;Isigxina sakhe sobuveleli masithatyathwe ngomnye.
9  Oonyana bakhe mababe ngamakhwenkwe angenayiseNomfazi wakhe abe ngumhlolokazi.
10  Nakanjani na oonyana bakhe mababhadu-bhadule;Yaye bamele bangqibe,Kwaye bamele bafune ukutya bekwiindawo zabo eziphanzileyo.
11  Umbolekisi obiza inzuzo enkulu makakubekele izibatha konke anako,Nabasemzini mabayiphange imveliso yokuxhamleka kwakhe.
12  Makangabi naye omolulela ububele bothando,Angabi naye nobabala amakhwenkwe akhe angenayise.
13  Izizukulwana zakhe mazibe zezokunqunyulwa.Lisuswe igama lazo kwisizukulwana esilandelayo.
14  UYehova makasikhumbule isiphoso sookhokho bakhe,Nesono sikanina—ngamana asinakususwa.
15  Mababe phambi koYehova rhoqo;Yaya ngamana angakunqumla ukukhunjulwa kwabo emhlabeni;
16  Ngenxa yokuba engakukhumbulanga ukwenza ububele bothando,Kodwa wasukela umntu oxhwalekileyo nolihlwempuNalowo unentliziyo edakumbileyo, ukuba ambulale.
17  Wathanda isiqalekiso, kangangokuba samfikela;Akazange ayoliswe yintsikelelo,Kangangokuba yaba kude kuye;
18  Wambeswa ngesiqalekiso njengesambatho sakhe.Ngoko sangena phakathi kwakhe njengamanziNanjengeoli emathanjeni akhe.
19  Ngamana singanjengesambatho kuye eso azisongela ngasoNanjengombhinqo ahlala ewubhinqile rhoqo.
20  Nguwo lo umvuzo ovela kuYehova walowo undichasayoNowabo bathetha ububi ngomphefumlo wam.
21  Kodwa unguYehova iNkosi enguMongami.Qhubana nam ngenxa yegama lakho.Ngenxa yokuba ububele bakho bothando bulungile, ndihlangule.
22  Kuba ndixhwalekile yaye ndilihlwempu,Nentliziyo yam ihlatyiwe ngaphakathi kwam.
23  Njengethunzi xa linabayo, ndiyemka;Ndivuthululwe njengenkumbi.
24  Amadolo am ayagexa ngenxa yokuzila ukutya,Nenyama yam ibhityile, kungekho nayiphi na ioli.
25  Yaye kubo ndiye ndaba yinto esisingcikivo.Bayandibona—bahlunguzele intloko.
26  Ndincede, Yehova Thixo wam;Ndisindise ngokobubele bakho bothando.
27  Ngamana bangazi ukuba sisandla sakho esi;Ukuba wena, Yehova, ukwenzile oku.
28  Bona mabavakalise isiqalekiso,Kodwa wena ngamana ungavakalisa intsikelelo.Bavukile, kodwa mababe neentloni,Nomkhonzi wakho abe nemihlali.
29  Abo bandichasayo mabambeswe ngokuthotywa,Kwaye mabazisongele ngehlazo labo kanye njengokungathi kungesambatho esingenamikhono.
30  Ndiya kumbonga kakhulu uYehova ngomlomo wam,Naphakathi kwabantu abaninzi ndiya kumdumisa.
31  Kuba uya kuma ngasesandleni sokunene solihlwempu,Ukuze amsindise kwabo bagweba umphefumlo wakhe.
143  Owu Yehova, yiva umthandazo wam;Sibekele indlebe isibongozo sam.Ekuthembekeni kwakho ndiphendule ngobulungisa bakho.
2  Musa ukumsa ematyaleni umkhonzi wakho;Kuba phambi kwakho akukho bani uphilayo unokuba lilungisa.
3  Kuba utshaba lusukele umphefumlo wam;Lubutyumzele emhlabeni ubomi bam.Lundihlalise ezindaweni ezimnyama njengabo bafileyo ixesha elingenammiselo.
4  Nomoya wam utyhafile ngaphakathi kwam;Phakathi kwam intliziyo yam iba ndindisholo.
5  Ndikhumbule imihla yakudala;Ndicamngce ngawo wonke umsebenzi wakho;Ngokuzithandela ndihleli ndizixhalabisa ngomsebenzi wezandla zakho.
6  Ndolulele izandla zam kuwe;Umphefumlo wam unjengelizwe elibharhileyo kuwe. Seʹlah.
7  Khawuleza, undiphendule, Yehova.Umoya wam uphelile.Musa ukubufihla ubuso bakho kum,Okanye kungenjalo ndimele ndifane nabo behla baye emhadini.
8  Kusasa ndivise ububele bakho bothando,Kuba ndikholose ngawe.Ndazise indlela endifanele ndihambe ngayo,Kuba ndiwuphakamisele kuwe umphefumlo wam.
9  Ndihlangule ezintshabeni zam, Yehova.Ndizimele ngawe.
10  Ndifundise ukwenza ukuthanda kwakho,Kuba wena unguThixo wam.Umoya wakho ulungile;Ngamana ungandikhokelela elizweni labathe tye.
11  Ngenxa yegama lakho, Yehova, ngamana ungandigcina ndiphila.Ngobulungisa bakho ngamana ungawukhupha umphefumlo wam ekubandezelekeni.
12  Ngobubele bakho bothando ngamana ungazithulisa iintshaba zam;Kwaye umele ubatshabalalise bonke abo babonakalisa ubutshaba emphefumlweni wam,Kuba ndingumkhonzi wakho.
117  Dumisani uYehova, nonke nina zintlanga;Mncomeni, nonke nina zizwana.
2  Kuba bungqineke bunamandla kuthi ububele bakhe bothando;Nenyaniso kaYehova ikho ukusa kwixesha elingenammiselo.Dumisani uYa!
110  Utsho uYehova eNkosini yam ukuthi:“Hlala ngasekunene kwamNdide ndizibeke iintshaba zakho njengesitulo seenyawo zakho.”
2  Intonga yamandla akho uYehova uya kuyithumela iphuma eZiyon, esithi:“Hamba usoyisa phakathi kweentshaba zakho.”
3  Abantu bakho baya kuzinikela ngokuvumayo ngemini yomkhosi wakho wamajoni.Ngobungangamsha bobungcwele, ekuphumeni kwesifingo,Uneqela lakho labantu abaselula kanye njengamathontsi ombethe.
4  UYehova ufungile (yaye akayi kuzisola), wathi:“Ungumbingeleli ukusa kwixesha elingenammiseloNgokohlobo lukaMelkitsedeki!”
5  UYehova ngasekunene kwakhoNgokuqinisekileyo uya kuqhekeza ookumkani ngemini yomsindo wakhe.
6  Uya kuphumeza umgwebo phakathi kweentlanga;Uya kubangela ukuba kuzale izidumbu.Ngokuqinisekileyo uya kumqhekeza lowo uyintloko kwilizwe elikhulu.
7  Uya kusela entlanjeni ngasendleleni.Kungenxa yoko le nto eya kuyiphakamisela phezulu intloko yakhe.
122  Ndaba nemihlali bakuthi kum:“Masiye endlwini kaYehova.”
2  Iinyawo zethu zemaNgaphakathi kwamasango akho, Yerusalem.
3  IYerusalem yakhiwe njengesixekoEsihlanganiswe ndawonye ngobunye,
4  Ezinyuke zaya kuso izizwe,Izizwe zikaYa,Njengesikhumbuzo kuSirayeliUkuba abulele egameni likaYehova.
5  Kuba apho bekuhleli iitrone zokugweba,Iitrone zendlu kaDavide.
6  Celelani iYerusalem uxolo.Abo bakuthandayo, sixekondini, abayi kuba naxhala.
7  Ngamana lungaqhubeka uxolo emseleni wakho,Ukungabi naxhala ngaphakathi kweenqaba zakho zokuhlala.
8  Ke kaloku ndiza kuthetha ngenxa yabazalwana bam namaqabane am ndithi:“Ngamana kungakho uxolo phakathi kwakho.”
9  Ngenxa yendlu kaYehova uThixo wethuNdiza kuqhubeka ndikufunela okulungileyo.
9  Ndiya kukubonga, Yehova, ngayo yonke intliziyo yam;Ndiya kuyivakalisa yonke imisebenzi yakho emangalisayo.
2  Ndiya kuba nemihlali ndize ndigcobe ngawe,Ndiya kulivumela uncuthu lwengoma igama lakho, wena ungOyena Uphakamileyo.
3  Xa intshaba zam zijika,Ziya kukhubeka zize zitshabalale phambi kwakho.
4  Kuba uwuphumezile umgwebo wam nebango lam;Uhleli etroneni ugweba ngobulungisa.
5  Ukhalimele iintlanga, umtshabalalisile ongendawo.Igama lazo ulisuse ukusa kwixesha elingenammiselo, nangonaphakade.
6  Owu lutshaba, iziphanziso zakho zifikelele esiphelweni sazo esingunaphakade,Nezixeko ozincothuleyo.Nokukhankanywa kwazo kuya kutshabalala.
7  Ke yena uYehova, uya kuhlala ixesha elingenammiselo,Amisele ngokuqinileyo itrone yakhe ukuze agwebe.
8  Kwaye yena uya kugweba ilizwe elinemveliso ngobulungisa;Uya kuchophela amatyala amaqela eentlanga ngokuthe tye.
9  UYehova uya kuba yindawo ephakamileyo enqabisekileyo kuye nabani na otyunyuziweyo,Indawo ephakamileyo enqabisekileyo ngamaxesha okubandezeleka.
10  Abo balaziyo igama lakho baya kukholosa ngawe,Kuba ngokuqinisekileyo akuyi kubashiya abo bakukhangelayo, Yehova.
11  Mculeleni uncuthu lwengoma, uYehova, ohlala eZiyon;Zixeleni phakathi kwezizwana izenzo zakhe.
12  Kuba, xa ekhangela uphalazo-gazi, ngokuqinisekileyo uya kubakhumbula abo;Ngokuqinisekileyo akayi kusilibala isikhalo sabaxhwalekileyo.
13  Ndibabale, Yehova; yibone inkxwaleko yam ngenxa yabo bandithiyileyo,Owu wena undiphakamisayo emasangweni okufa,
14  Ukuze ndizivakalise zonke izenzo zakho zokudunyiswaEmasangweni entombi yeZiyon,Ukuze ndivuye ngosindiso lwakho.
15  Iintlanga zitshone emhadini eziwenzileyo;Unyawo lwazo lubanjiswe ngumnatha ebeziwufihlile.
16  UYehova waziwa ngomgwebo awuphumezileyo.Ngomsebenzi wezandla zakhe ongendawo urhintyelwe.Higayoni. Seʹlah.
17  Abantu abangendawo baya kubuyela eShiyol,Kwanazo zonke iintlanga ezimlibalayo uThixo.
18  Kuba lowo ulihlwempu akayi kusoloko elityalwa,Nethemba lalowo ululamileyo aliyi kuze litshabalale ngonaphakade.
19  Vuka, Yehova! Umntu ofayo makangangqineki ongamile kuwe ngamandla.Mazigwetywe iintlanga phambi kobuso bakho.
20  Beka uloyiko kuzo, Yehova,Ukuze iintlanga zazi ukuba zingabantu abafayo. Seʹlah.
28  Ndiqhubeka ndibiza wena, Yehova.Owu Liwa lam, musa ukuba sisithulu kum,Ukuze ungathi cwaka kumUkuze kungafuneki ndifane nabo bahlela emhadini.
2  Live ilizwi lokubongoza kwam xa ndikhalela uncedo kuwe,Xa ndiphakamisela izandla zam kwelona gumbi lingaphakathi lendawo yakho engcwele.
3  Musa ukunditsala kunye nabantu abangendawo nabo baqhelisela oko kwenzakalisayo,Abo bathetha uxolo namaqabane abo kodwa ezintliziyweni zabo kukho okubi.
4  Banike ngokokwenza kwaboNangokobubi boqheliselo lwabo.Banike ngokomsebenzi wezandla zabo.Babuyisele ngokokwenza kwabo.
5  Kuba abayihloneli imisebenzi kaYehova,Nemisebenzi yezandla zakhe.Uya kubachitha angabakhi.
6  Makabongwe uYehova kuba elivile ilizwi lezibongozo zam.
7  UYehova ungamandla am nekhaka lam.Intliziyo yam ikholose ngaye,Yaye ndincediwe, ukuze intliziyo yam igcobe,Yaye ndiya kumbonga ngengoma yam.
8  UYehova ungamandla kubantu bakhe,Kwaye uligwiba losindiso oluzukileyo labathanjiswa bakhe.
9  Basindise abantu bakho, ulisikelele ilifa lakho;Ubaluse uze ubathwale ukusa kwixesha elingenammiselo.
27  UYehova kukukhanya kwam nosindiso lwam.Ndiya koyika bani na?UYehova ligwiba lobomi bam.Ndiya kunkwantyiswa ngubani na?
2  Xa abenzi bobubi basondela kum ukuze badle inyama yam bayigqibe,Beziintshaba zam ngokobuqu,Bakhubeka bawa.
3  Nangona kuya kumiswa inkampu nxamnye nam,Intliziyo yam ayiyi koyika.Nangona kuya kuvuka imfazwe nxamnye nam,Kwanangoko ndiya kukholosa.
4  Inye into endiyicelileyo kuYehova—Ndiya kufuna yona,Ukuba ndihlale endlwini kaYehova yonke imihla yobomi bam,Ndibone ukuthandeka kukaYehovaNdize ndikhangele ngoxabiso etempileni yakhe.
5  Kuba uya kundifihla endaweni yakhe esithakeleyo ngomhla wentlekele;Uya kundifihla endaweni efihlakeleyo yentente yakhe;Uya kundibeka phezulu eliweni.
6  Ngoku intloko yam iya kuphakama ngaphezu kweentshaba zam ezindijikelezileyo;Yaye ndiya kubingelela ententeni yakhe imibingelelo yemikhwazo yovuyo;Ndiya kuvuma ndize ndiculele uYehova uncuthu lwengoma.
7  Ndive, Yehova, xa ndikubiza ngelizwi lam,Undibabale uze undiphendule.
8  Ithe intliziyo yam ngawe: “Funani ubuso bam.”Ubuso bakho, Yehova, ndiya kubufuna.
9  Musa ukubufihla ubuso bakho kum.Musa ukumjika umkhonzi wakho ngomsindo.Umele ube luncedo lwam.Musa ukundilahla yaye musa ukundishiya, Thixo wam wosindiso.
10  Nokuba ubawo noma bangandishiya,Ke yena uYehova uya kundithabatha.
11  Ndiyalele indlela yakho, Yehova,Undikhokele kumendo wokuthe tye ngenxa yeentshaba zam.
12  Ungandinikeli emphefumlweni weentshaba zam;Kuba ndiphakanyelwe ngamangqina obuxoki,Nangulowo utsawula ugonyamelo.
13  Ukuba bendingabanga nokholo ekuboneni ukulunga kukaYehova elizweni labo baphilileyo—!
14  Thembela ngoYehova; yiba nesibindi uze uvumele intliziyo yakho yomelele.Ewe, thembela ngoYehova.
63  Owu Thixo, unguThixo wam, ndihlala ndikufuna.Umphefumlo wam uyakunxanelwa.Inyama yam ityhafile kukulangazelela wenaEmhlabeni owomileyo nobharhileyo, ekungekho manzi kuwo.
2  Ngaloo ndlela ndikubonile endaweni engcwele,Ekuboneni amandla akho nozuko lwakho.
3  Ngenxa yokuba ububele bakho bothando bulunge ngakumbi kunobomi,Imilebe yam iya kukuncoma.
4  Ngaloo ndlela ndiya kukubonga ebudeni bexesha lokudla kwam ubomi;Igama lakho ndiya kuliphakamisela iintende zam.
5  Njengoko umphefumlo wam usaneliswa yeyona nxalenye ilungileyo, kwanakukutyeba,Nangemilebe ephuma intswahla yemivuyo umlomo wam unikela indumiso.
6  Xa ndikukhumbule esingqengqelweni sam,Ebudeni bemilindo yasebusuku ndicamngca ngawe.
7  Kuba ungqineke uluncedo kum,Yaye emthunzini wamaphiko akho ndimemelela ngovuyo.
8  Umphefumlo wam ukulandele ngokusondeleyo;Isandla sakho sasekunene sihlala sindibambe nkqi.
9  Abo ke bahlala befuna ukonakalisa umphefumlo wam,Baya kufika kwezona ndawo zisezantsi zomhlaba.
10  Baya kunikelwa emandleni ekrele;Baya kuba sisahlulo seempungutye.
11  Ukumkani uya kuba nemihlali ngoThixo.Wonke ubani ofunga ngaye uya kuqhayisa,Kuba umlomo wabo bathetha ubuxoki uya kuvingcwa.
7  Owu Yehova Thixo wam, ndisabela kuwe.Ndisindise kubo bonke abo banditshutshisayo uze undihlangule,
2  Ukuze kungabikho namnye uwuqwengayo umphefumlo wam njengoko isenza ingonyama,Andixhwile xa kungekho mhlanguli.
3  Owu Yehova Thixo wam, ukuba ndikwenzile oku,Ukuba kukho okungekho sikweni ezandleni zam,
4  Ukuba lowo undivuzayo ndimbuyekeze ngokubi,Okanye ukuba ndiphange nabani na obonisa ubutshaba kum andaphumelela,
5  Utshaba maluwusukele umphefumlo wamUze uluvumele lubufumane luze lubunyathelele emhlabeni ubomi bamLubangele uzuko lwam luhlale eluthulini. Seʹlah.
6  Sukuma, Yehova, emsindweni wakho;Ziphakamise ekudubulekeni kokuvutha komsindo wabo babonisa ubutshaba kum,Vuka ngenxa yam, ekubeni unikele umyalelo womgwebo.
7  Mayikungqonge indibano yamaqela eentlanga,Uze nxamnye nayo ubuye uphezulu.
8  UYehova uya kuwisa isigwebo kwizizwana.Ndigwebe, Yehova, ngokobulungisa bamNangokwengqibelelo ekum.
9  Mabuphele ububi babangendawo,Uze ummisele lowo ulilungisa;Yaye uThixo njengolilungisa uvavanya intliziyo nezintso.
10  Ikhaka lam likuThixo, uMsindisi wabo bathe tye entliziyweni.
11  UThixo nguMgwebi olilungisa,Yaye uThixo uqalekisa yonke imihla.
12  Ukuba nabani na akayi kubuya, ikrele Lakhe uya kulilola,Isaphetha sakhe uya kusigoba ngokuqinisekileyo, aze asilungiselele ukutola.
13  Yena umele azilungiselele izixhobo zokufa;Iintolo zakhe uya kuzenza zidangazele.
14  Khangela! Kukho lowo umithi okwenzakalisayo,Yaye ukhawule inkathazo kwaye umele azale ubuxoki.
15  Ugrumbe umhadi, waza wawumba;Kodwa uya kuwela emngxunyeni awenzileyo.
16  Inkathazo yakhe iya kubuyela entlokweni yakhe,Yaye ugonyamelo lwakhe luya kuhlela phezu kokakayi lwentloko yakhe.
17  Ndiya kumbonga uYehova ngenxa yobulungisa bakhe,Yaye ndiya kulivumela uncuthu lwengoma igama likaYehova Oyena Uphakamileyo.
55  Owu Thixo wubekele indlebe umthandazo wam;Ungazifihli kwisicelo sam sobabalo.
2  Nikela ingqalelo kum undiphendule.Ndigungqagungqiswa kukuxhalaba kwam,Ekuphela kwento endinokuyenza kukubonisa ukuphazamiseka,
3  Ngenxa yelizwi lotshaba, ngenxa yengcinezelo yalowo ungendawo.Kuba baqhubeka bendiphosela okwenzakalisayo,Yaye ngomsindo bandifukamela inzondo.
4  Intliziyo yam isezintlungwini ezigqithiseleyo kum,Nokothuka ngenxa yokufa kuphezu kwam.
5  Ukoyika, ewe, ukungcangcazela kundingene,Nokutyhwatyhwa kundigubungele.
6  Yaye ndihlala ndisithi: “Owu akwaba bendinamaphiko njengehobe!Bendiya kuphaphazela ndimke ndize ndihlale.
7  Khangela! bendiya kusaba ndiye kude;Bendiya kuhlala entlango.—Seʹlah—
8  Bendiya kungxama ukuya kwindawo yam yokubalekelaNdiwubaleke umoya obhudlayo, nesivuthuvuthu.”
9  Badide, Yehova, yahlula ulwimi lwabo,Kuba ndibone ugonyamelo nokuphikisana esixekweni.
10  Imini nobusuku bayasijikeleza ezindongeni zaso;Nokwenzakalisayo nenkathazo zikuso.
11  Ishwangusha likuso;Kwaye ingcinezelo nenkohliso azimki endaweni yaso yembutho.
12  Kuba asilotshaba olundingcikivayo;Ngapha koko bendinokukunyamezela.Yayingenguye ondithiye kakhulu owazigwagwisa nxamnye nam;Ngapha koko bendinokuzifihla kuye.
13  Kodwa yayinguwe, umntu ofayo umlingane owayelingana nam,Lowo wazana nam nendimqhelileyo,
14  Ngenxa yokuba besiqhele ukunandipha okumnandi ngokusondeleleneyo ndawonye;Siye endlwini kaThixo sihamba singumndilili.
15  Isiphanziso masibe phezu kwabo!Mabehlele eShiyol bephila;Kuba ebudeni bokuba ngabaphambukeli kwabo izinto ezimbi zazingaphakathi kubo.
16  Mna ke, ndiya kumemeza kuThixo;Yaye uYehova uya kundisindisa.
17  Ngokuhlwa nakusasa nasemini enkulu ndibonakalisa ukuxhalaba yaye ndiyadumzela,Ibe uyaliva ilizwi lam.
18  Ngokuqinisekileyo uya kundikhulula ekulweni nxamnye nam aze abeke umphefumlo wam eluxolweni,Kuba bayinkitha abanxamnye nam.
19  UThixo uya kubeva aze abaphendule,Yena kanye Lowo ohleli ebekwe etroneni njengakwixesha elidlulileyo—Seʹlah—Abo kungekho kutshintsha kuboNabangamoyikanga uThixo.
20  Wolule izandla zakhe nxamnye nabo baseluxolweni naye;Uwuhlambele umnqophiso wakhe.
21  Agude ngakumbi kunebhotolo amazwi omlomo wakhe,Kodwa intliziyo yakhe ityekele ekulweni.Amazwi akhe athambe ngakumbi kuneoli,Kodwa angamakrele arholiweyo.
22  Umthwalo wakho wulahlele kuYehova,Yaye yena wokuxhasa.Akayi kuliyekela ilungisa lishukunyiswe.
23  Kodwa wena ke, Thixo, uya kubehlisela kowona mhadi usezantsi.Ke abantu abanetyala legazi nabanenkohliso, abayi kuphila nesiqingatha semihla yabo.Mna ke, ndiya kukholosa ngawe.
51  Ndibabale, Thixo, ngokobubele bakho obunothando.Ngokobuninzi beenceba zakho kususe ukunxaxha kwam.
2  Ndihlambe ngokucokisekileyo kwisiphoso sam,Undihlambulule nakwisono sam.
3  Kuba ukunxaxha kwam ndiyakwazi,Nesono sam siphambi kwam rhoqo.
4  Ndone kuwe, kuwe wedwa,Ndenze okubi emehlweni akho,Ukuze uzingqine ulilungisa xa uthetha,Ukuze ube msulwa xa ugweba.
5  Khangela! Ngenimba ndazalelwa esiphosweni,Yaye uma wandikhawulela esonweni.
6  Khangela! Uyayoliswa kukuba nenyaniso ngaphakathi;Yaye kumntu ofihlakeleyo undibangela ndibazi ngokupheleleyo ubulumko.
7  Ngamana ungandisulungekisa esonweni ngehisope, ukuze ndihlambuluke;Ngamana ungandihlamba, ukuze ndibe mhlophe ngakumbi kunekhephu.
8  Ngamana ungandibangela ndive imigcobo nemihlali,Ukuze amathambo owatyumzileyo avuye.
9  Bufihle ubuso bakho ezonweni zam,Uzisuse zonke iziphoso zam.
10  Dala ngaphakathi kum intliziyo esulungekileyo, Thixo,Uze ufake ngaphakathi kum umoya omtsha, oqinileyo.
11  Musa ukundilahla phambi kobuso bakho;Nomoya wakho oyingcwele musa ukuwususa kum.
12  Buyisela kum ukugcoba ngosindiso lwakho,Yaye ngamana ungandixhasa ngomoya ovumayo.
13  Abanxaxhi ndiya kubafundisa iindlela zakho,Ukuze aboni babuyele kuwe.
14  Ndihlangule ekubeni netyala legazi, Thixo onguTHIXO wosindiso lwam,Ukuze ulwimi lwam lubuxele ngovuyo ubulungisa bakho.
15  Owu Yehova, ngamana ungayivula le milebe yam,Ukuze umlomo wam uxele indumiso yakho.
16  Kuba akuyoliswa yimibingelelo—ukuba bekunjalo bendiya kuyinikela;Akukholiswa yiminikelo etshiswa kuphele.
17  Imibingelelo kuThixo ngumoya owaphukileyo;Intliziyo eyaphukileyo netyumkileyo, Thixo, akuyi kuyidela.
18  Ngenkoliseko qhubana kakuhle neZiyon;Ngamana ungazakha iindonga zeYerusalem.
19  Ngaloo ndlela uya kuyoliswa yimibingelelo yobulungisa,Yimibingelelo etshiswayo nomnikelo opheleleyo;Ngako oko kuya kunikelwa iinkunzi zeenkomo esibingelelweni sakho.
34  Ndiya kumbonga uYehova ngamaxesha onke;Indumiso yakhe iya kuba semlonyeni wam rhoqo.
2  Uya kuqhayisa ngoYehova umphefumlo wam;Abalulamileyo baya kuva babe nemihlali.
3  Menzeni mkhulu uYehova kunye nam,Masiliphakamise kunye igama lakhe.
4  Ndabuza kuYehova, waza wandiphendula,Yaye wandihlangula kwizinto ezindothusayo.
5  Bakhangela kuye baza bakhazimla,Yaye ubuso babo babungenakuba nazintloni.
6  Lo uxhwalekileyo wabiza, waza uYehova weva.Yaye wamsindisa kuko konke ukubandezeleka kwakhe.
7  Ingelosi kaYehova imisa inkampu macala onke kwabo bamoyikayo,Ize ibahlangule.
8  Ngcamlani nibone ukuba uYehova ulungile;Inoyolo indoda eyomeleleyo esabela kuye.
9  Moyikeni uYehova, nina bangcwele bakhe,Kuba abasweli abo bamoyikayo.
10  Iingonyama ezintsha ezinesingci zinokuncinane yaye zilambile;Kodwa abo bafuna uYehova, abayi kuswela nantoni na elungileyo.
11  Yizani, bonyana, ndiphulaphuleni;Ndiya kunifundisa ukoyika uYehova.
12  Ngubani na indoda eyoliswayo bubomi,Ethanda imihla eyaneleyo ukuze ibone ukulunga?
13  Lulondoloze ulwimi lwakho kokubi,Nemilebe yakho ekuthetheni inkohliso.
14  Suka kokubi, wenze okulungileyo;Funa ukufumana uxolo, ulusukele.
15  Amehlo kaYehova akumalungisa,Neendlebe zakhe zibhekiswe ekukhaleleni kwawo uncedo.
16  Ubuso bukaYehova bunxamnye nabo benza okubi,Ukuze akunqumle ukukhankanywa kwabo emhlabeni.
17  Badanduluka, waza uYehova wabeva,Yaye kuko konke ukubandezeleka kwabo wabahlangula.
18  UYehova usondele kwabo baphuke intliziyo;Yaye abo bamoya utyumkileyo uyabasindisa.
19  Zininzi iintlekele ezihlela olilungisa,Kodwa uYehova ulihlangula kuzo zonke.
20  Uyawalinda onke amathambo alowo;Akukho nalinye kuwo elaphulwayo.
21  Intlekele iya kumbulala lowo ungendawo;Nabo bamthiyileyo olilungisa baya kugqalwa njengabanetyala.
22  UYehova uyawukhulula umphefumlo wabakhonzi bakhe;Yaye akukho namnye kwabo basabela kuye oya kugqalwa enetyala.
89  Ububele bothando bukaYehova ndiza kuvuma ngabo kude kube lixesha elingenammiselo.Kwizizukulwana ngezizukulwana ndiya kwazisa ukuthembeka kwakho ngomlomo wam.
2  Kuba ndithe: “Ububele bothando buya kwakhiwa kude kube lixesha elingenammiselo;Wona ke amazulu, ukuthembeka kwakho ukumisela ngokuqinileyo kuwo.”
3  “Ndenze umnqophiso nonyuliweyo wam;Ndifungile kuDavide umkhonzi wam,
4  ‘Ndiya kuyimisela ngokuqinileyo imbewu yakho kude kube lixesha elingenammiselo,Yaye ndiza kuyakha itrone yakho ukusa kwizizukulwana ngezizukulwana.’” Seʹlah.
5  Amazulu aya kubonga isenzo sakho esimangalisayo, Yehova,Ewe, ukuthembeka kwakho ebandleni labangcwele.
6  Kuba ngubani na esibhakabhakeni onokuthelekiswa noYehova?Ngubani na onokufana noYehova phakathi koonyana bakaThixo?
7  UThixo makoyikwe phakathi kweqela lamakholwane abangcwele;Uzukile yaye uyoyikeka kubo bonke abo bamjikelezileyo.
8  Owu Yehova Thixo wemikhosi,Ngubani na onamandla njengawe, Ya?Nokuthembeka kwakho kukujikelezile.
9  Kulawula wena phezu kokukhukhumala kolwandle;Ekuwaphakamiseni kwalo amaza alo wena uyawazolisa.
10  Wena umtyumzile uRahabhi, wanjengobuleweyo.Uzichithachithile iintshaba zakho ngengalo yamandla akho.
11  Lelakho izulu, nomhlaba ikwangowakho;Ilizwe elinemveliso noko lizele kuko—wena waziseka ezo zinto.
12  Umntla nomzantsi—zadalwa nguwe;ITabhore neHermon—zimemelela ngovuyo egameni lakho.
13  Ingalo enamandla yeyakho,Isandla sakho somelele,Isandla sakho sasekunene siphakamile.
14  Ubulungisa nomgwebo yindawo emisiweyo yetrone yakho;Ububele bothando nenyaniso ziza phambi kobuso bakho.
15  Banoyolo abantu abayaziyo imikhwazo yovuyo.Bahamba ekukhanyeni kobuso bakho, Yehova.
16  Egameni lakho bayavuya imini yonkeBaphakame nangobulungisa bakho.
17  Kuba ububuhle bamandla abo;Nangenkoliseko yakho uphondo lwethu luphakamile.
18  Kuba ikhaka lethu lelikaYehova,Nokumkani wethu ngowaLowo Ungcwele kaSirayeli.
19  Ngelo xesha wathetha ngombono kwabo banyanisekileyo bakho,Wathi:“Ndibeke uncedo konamandla;Ndiphakamise onyuliweyo phakathi kwabantu.
20  Ndifumene uDavide umkhonzi wam;Ndimthambisile ngeoli yam engcwele,
21  Isandla sam esinaye siya kuqina,Nengalo yam iya kumomeleza.
22  Akukho lutshaba luya kubiza nto kuye,Naye nawuphi na unyana wentswela-bulungisa akayi kumxhwalekisa.
23  Yaye ndazityumza zaziingceba iintshaba zakhe phambi kwakhe,Nakwabo bamthiya kakhulu ndathumela izibetho.
24  Ukuthembeka kwam nobubele bam bothando bukunye naye,Kwaye egameni lam luphakamile uphondo lwakhe.
25  Isandla sakhe ndisibeke elwandleNasemilanjeni isandla sakhe sasekunene.
26  Yena undibiza ngokuthi, ‘UnguBawo,UThixo wam neLiwa lokusindiswa kwam.’
27  Kanjalo, mna ndiya kumbeka abe lizibulo,Oyena uphakamileyo kookumkani bomhlaba.
28  Ndiya kumgcinela ububele bam bothando ukusa kwixesha elingenammiselo,Nomnqophiso wam uya kuthembeka kuye.
29  Ngokuqinisekileyo ndiya kuyimisa imbewu yakhe ngonaphakadeNetrone yakhe ibe njengemihla yezulu.
30  Ukuba oonyana bakhe bayawushiya umthetho wamBangahambi ngezigwebo zam,
31  Ukuba bayayihlambela imimiselo yamBangayigcini imiyalelo yam,
32  Ndimele ndiphethulele ingqalelo yam ekunxaxheni kwabo ngentongaNakwisiphoso sabo ngemivumbo.
33  Kodwa ububele bam bothando andiyi kubuqhawula kuye,Ndingayi kuxoka nangokubhekisele ekuthembekeni kwam.
34  Andiyi kuwuhlambela umnqopiso wam,Namazwi emilebe yam andiyi kuwatshintsha.
35  Ndakuba ndifungile ebungcweleni bam,Andiyi kumxokisa uDavide.
36  Imbewu yakhe iya kubakho de kuse kwixesha elingenammiselo,Netrone yakhe ibe njengelanga phambi kwam.
37  Iya kumiselwa ngokuqinileyo njengenyanga kangangexesha elingenammiselo,Nanjengengqina elithembekileyo esibhakabhakeni.” Seʹlah.
38  Kodwa wena—wena umlahlile yaye umcekisile;Wavutha umsindo wakho kothanjisiweyo wakho.
39  Uwucekisile umnqophiso womkhonzi wakho;Usihlambele isithsaba sakhe emhlabeni.
40  Uzidilizile zonke iintlanti zamatye;Uzenze amanxuwa iinqaba zakhe.
41  Bonke abo badlula ngendlela bamphangile;Uye waba lungcikivo kubamelwane bakhe.
42  Usiphakamisile isandla sasekunene sabo bamchasileyo;Uzenze zaba nemihlali zonke iintshaba zakhe.
43  Ngaphezu koko ikrele lakhe uliphatha njengotshaba,Wambangela ukuba angaqhubeli phambili edabini.
44  Uyiphelisile inkazimlo yakhe,Netrone yakhe uyiphose emhlabeni.
45  Uyifinyezile imihla yobutsha bakhe;Wamsongela ngehlazo. Seʹlah.
46  Kuya kude kube nini na, Yehova, uzifihlile? Lonke ixesha na?Uya kuqhubeka uvutha na umsindo wakho kanye njengomlilo?
47  Khumbula oko bukuko ubude bobomi bam.Ubadalele ilize na bonke oonyana babantu?
48  Yiyiphi na indoda eyomeleleyo ephilayo engayi kubona kufa?Ingawusindisa na umphefumlo wayo esandleni seShiyol? Seʹlah.
49  Ziphi na izenzo zakho zobubele bothando zangaphambili, Yehova,Owamfungela zona uDavide ngokuthembeka kwakho?
50  Khumbula, Yehova, ungcikivo olukubakhonzi bakho,Ukuthwala kwam esifubeni sam ungcikivo lwezizwana ezininzi,
51  Indlela ezingcikive ngayo iintshaba zakho, Yehova,Indlela ezingcikive ngayo imikhondo yothanjisiweyo wakho.
52  Makabongwe uYehova kuse kwixesha elingenammiselo. Amen, Amen.
136  Bulelani kuYehova, kuba ulungile:Kuba ububele bakhe bothando bukho ukusa kwixesha elingenammiselo;
2  Bulelani kuTHIXO woothixo:Kuba ububele bakhe bothando bukho ukusa kwixesha elingenammiselo;
3  Bulelani kwiNkosi yeenkosi:Kuba ububele bayo bothando bukho ukusa kwixesha elingenammiselo;
4  KuMenzi wezinto ezimangalisayo nezinkulu ngokwakhe:Kuba ububele bakhe bothando bukho ukusa kwixesha elingenammiselo;
5  KuLowo wenza amazulu ngokuqonda:Kuba ububele bakhe bothando bukho ukusa kwixesha elingenammiselo;
6  KuLowo utwabulula umhlaba phezu kwamanzi:Kuba ububele bakhe bothando bukho ukusa kwixesha elingenammiselo;
7  KuLowo wenza izikhanyiso ezikhulu:Kuba ububele bakhe bothando bukho ukusa kwixesha elingenammiselo;
8  Kwanelanga ukuba lilawule emini:Kuba ububele bakhe bothando bukho ukusa kwixesha elingenammiselo;
9  Inyanga neenkwenkwezi ukuba zilawule kunye ebusuku:Kuba ububele bakhe bothando bukho ukusa kwixesha elingenammiselo;
10  KuLowo uxabela iYiputa kumazibulo awo:Kuba ububele bakhe bothando bukho ukusa kwixesha elingenammiselo;
11  NaLowo ukhupha uSirayeli phakathi kwawo:Kuba ububele bakhe bothando bukho ukusa kwixesha elingenammiselo;
12  Ngesandla esomeleleyo nengalo eyoluliweyo:Kuba ububele bakhe bothando bukho ukusa kwixesha elingenammiselo;
13  KuLowo wahlukanisa uLwandle Olubomvu lwaziinxalenye:Kuba ububele bakhe bothando bukho ukusa kwixesha elingenammiselo;
14  Nowabangela uSirayeli adlule phakathi kulo:Kuba ububele bakhe bothando bukho ukusa kwixesha elingenammiselo;
15  Nowavuthulula uFaro nomkhosi wakhe wamajoni kuLwandle Olubomvu:Kuba ububele bakhe bothando bukho ukusa kwixesha elingenammiselo;
16  KuLowo wenza abantu bakhe bahambe entlango:Kuba ububele bakhe bothando bukho ukusa kwixesha elingenammiselo;
17  KuLowo uxabela ookumkani abakhulu:Kuba ububele bakhe bothando bukho ukusa kwixesha elingenammiselo;
18  Nowabulala ookumkani abaziingangamsha:Kuba ububele bakhe bothando bukho ukusa kwixesha elingenammiselo;
19  KwanoSihon ukumkani wama-Amori:Kuba ububele bakhe bothando bukho ukusa kwixesha elingenammiselo;
20  No-Ogi ukumkani waseBhashan:Kuba ububele bakhe bothando bukho ukusa kwixesha elingenammiselo;
21  Nowanikela ilizwe labo laba lilifa:Kuba ububele bakhe bothando bukho ukusa kwixesha elingenammiselo;
22  Ilifa kuSirayeli umkhonzi wakhe:Kuba ububele bakhe bothando bukho ukusa kwixesha elingenammiselo;
23  Owasikhumbulayo ebudeni bokuthotywa kwethu:Kuba ububele bakhe bothando bukho ukusa kwixesha elingenammiselo;
24  Nowathi ngokuphindaphindiweyo wasikhulula kwiintshaba zethu:Kuba ububele bakhe bothando bukho ukusa kwixesha elingenammiselo;
25  Lowo unika inyama yonke ukutya:Kuba ububele bakhe bothando bukho ukusa kwixesha elingenammiselo;
26  Bulelani kuTHIXO wamazulu:Kuba ububele bakhe bothando bukho ukusa kwixesha elingenammiselo.
62  Eneneni umphefumlo wam ulindele kuThixo uthule.Luvela kuye usindiso lwam.
2  Eneneni uliliwa lam nosindiso lwam, indawo yam ephakamileyo enqabisekileyo;Andiyi kushukunyiswa kakhulu.
3  Kuya kude kube nini na nisukela indulumbane umntu eningayi kumbulala?Nonke ninjengodonga oluthambekileyo, udonga lwamatye oludilikayo.
4  Eneneni banikela icebiso ukuze bamlukuhle ubani kwisidima sakhe;Bakholiswa bubuxoki.Bayasikelela ngomlomo wabo, kodwa ngaphakathi kubo bayaqalekisa. Seʹlah.
5  Eneneni lindela kuThixo uthe cwaka, mphefumlo wam,Kuba livela kuye ithemba lam.
6  Eneneni uliliwa lam nosindiso lwam, indawo yam ephakamileyo enqabisekileyo;Andiyi kushukunyiswa.
7  Usindiso lwam nozuko lwam lukuThixo.Iliwa lam elomeleleyo, indawo yam yokusabela ikuThixo.
8  Kholosani ngaye ngamaxesha onke, nina bantu.Phalazani intliziyo yenu phambi kwakhe.UThixo uyindawo yethu yokusabela. Seʹlah.
9  Eneneni oonyana babantu basemhlabeni bangumphunga,Oonyana babantu babubuxoki.Xa bebekwe ezikalini bebonke bakhaphukhaphu kunomphunga.
10  Musa ukukholosa ngenkqatho,Yaye ungabi lilize ngokuphanga kodwa.Ukuba kunokwenzeka ubuncwane buchume, musa ukubeka intliziyo yakho kubo.
11  UThixo uthethile kwaba kanye, oku ndikuve kwaba kabini,Ukuba amandla ngakaThixo.
12  Kwanobubele bothando bobakho, Yehova,Kuba wena ubuyisela ngamnye ngokomsebenzi wakhe.
73  Eneneni uThixo ulungile kuSirayeli, kwabo bantliziyo zihlambulukileyo.
2  Ke mna, iinyawo zam beziphantse zathi gu bucala,Ukunyathela kwam bekuphantse kwenziwa kwatyibilika.
3  Kuba ndabamonela abaqhayisi,Xa ndandibona uxolo lwabantu abangendawo.
4  Kuba abananimba ibulalayo;Nenteshe yabo ityebile.
5  Yaye abakho nasezinkathazweni zomntu ofayo,Ibe abakhathazwa ngokufanayo nabanye abantu.
6  Ukuziphakamisa kwabo kusebenze njengentsimbi yomqala kubo;Ugonyamelo lubagubungela njengesambatho.
7  Iliso labo lithe phuhlu ngenxa yokutyeba;Bayigqithile intelekelelo yentliziyo.
8  Bayagxeka baze bathethe okubi;Ngokuqhatha bathetha ngesimbo esiphakamileyo.
9  Umlomo wabo bawubeke emazulwini,Nolwimi lwabo luhambahamba emhlabeni.
10  Ngoko ke abantu bakhe ubabuyisela apha,Namanzi amaninzi ayakhanywa.
11  Yaye bathe: “Waze njani uThixo?Yaye ngaba unolwazi na Oyena Uphakamileyo?”
12  Khangela! Aba ngabangendawo, abahleli ngokukhululeka ngokungenammiselo.Babandisile ubuncwane babo.
13  Ngokuqinisekileyo kulilize ukuyihlambulula kwam intliziyo yamNokuhlamba kwam izandla zam ngobumsulwa.
14  Ndiye ndakhathazwa imini yonke,Yaye ndilungiswa intsasa nganye.
15  Ukuba bendithe: “Ndiya kuchaza ibali elinjalo,”Khangela! kwisizukulwana soonyana bakhoBendiya kuba ndenze ngobuqhophololo.
16  Yaye ndiye ndaqhubeka ndicinga ukuze ndikwazi oku;Bekuyinkathazo emehlweni am,
17  De ndafikelela kwingcwele ezukileyo kaThixo.Bendifuna ukuqonda ikamva labo.
18  Ngokuqinisekileyo ubabeka emhlabeni omtyibilizi.Ubenze bawa bonakala.
19  Owu hayi indlela abayinto yokukhwankqiswa ngayo njengephanyazo!Hayi indlela abafikelele esiphelweni sabo ngayo, bafikelele esiphelweni ngento enkwantyisa ngequbuliso!
20  Njengephupha emva kokuvuka, Yehova,Ngoko xa uzivuselele uya kuwudela umfanekiso wabo.
21  Kuba intliziyo yam yenziwa muncuNdaza ndahlabeka ezintsweni zam,
22  Yaye ndandingaqiqi yaye ndandingenakwazi;Ndafana nesilo nje kuphela ngokwembono yakho.
23  Kodwa ndinawe rhoqo;Usibambile isandla sam sasekunene.
24  Uya kundikhokela ngecebo lakho,Emva koko uya kundithabatha undinike uzuko.
25  Ngubani na endinaye emazulwini?Ngaphandle kwakho ayikho enye into endiyolisayo emhlabeni.
26  Inyama yam nentliziyo yam iphelelwe.UThixo uliliwa lentliziyo yam nesabelo sam ukusa kwixesha elingenammiselo.
27  Kuba, khangela! abo badedela kude nawe baya kutshabalala.Ngokuqinisekileyo uya kuthulisa bonke abo bakushiya ngokuziphatha okubi.
28  Kodwa ke mna, ukusondela kuThixo kulungile kum.Ndisabela kwiNkosi enguMongami uYehova,Ukuze ndivakalise yonke imisebenzi yakho.
85  Uyakholiswa, Yehova, lilizwe lakho;Ubabuyisile abo babethinjiwe bakaYakobi.
2  Usixolele isiphoso sabantu bakho;Usigubungele sonke isono sabo. Seʹlah.
3  Ukulawule konke ukuvutha komsindo wakho;Ubuyile ekuvutheni komsindo wakho.
4  Sibuyise, Thixo wosindiso lwethu,Uze ukuyeke ukusiqumbela kwakho.
5  Ngaba uya kuba nomsindo kuthi ukusa kwixesha elingenammiselo?Ngaba uya kuwolula umsindo wakho ukusa kwisizukulwana emva kwesizukulwana?
6  Ngaba akuyi kusiphilisa kwakhona,Ukuze abantu bakho babe nemihlali kuwe?
7  Sibonise, Yehova, ububele bakho bothando,Yaye ngamana ungasinika usindiso lwakho.
8  Ndiya kukuva oko uTHIXO oyinyaniso uYehova aya kukuthetha,Kuba uya kuthetha uxolo kubantu bakhe nabo banyanisekileyo bakhe,Kodwa mabangabuyeli ekuzithembeni.
9  Ngokuqinisekileyo usindiso lwakhe lusondele kwabo bamoyikayo,Ukuze uzuko luhlale elizweni lethu.
10  Ke bona ububele bothando nenyaniso, zihlangabezene;Ubulungisa noxolo—zangene.
11  Inyaniso iya kuhluma emhlabeni,Nobulungisa buya kukhangela phantsi busemazulwini.
12  Kwakhona uYehova uya kunikela okulungileyo,Nelizwe lethu linikele imveliso yalo.
13  Ngaphambi kwakhe kuya kuhamba ubulungisa,Benze indlela ngokunyathela kwakhe.
108  Intliziyo yam iqinile, Thixo.Ndiza kuvuma, ndicule uncuthu lwengoma,Kwanozuko lwam.
2  Vuka, mrhubhe; nawe, luhadi.Ndiza kusivusa isifingo.
3  Ndiya kukubonga phakathi kwezizwana, Yehova;Ndiya kukuculela uncuthu lwengoma phakathi kwamaqela eentlanga.
4  Kuba ububele bakho bothando bukhulu ukusa emazulwini,Nenyaniso yakho ifikelela esibhakabhakeni.
5  Phakanyiswa ngaphezu kwamazulu, Thixo;Uzuko lwakho malube ngaphezu komhlaba wonke.
6  Ukuze bahlangulwe abathandekayo bakho,Sindisa ngesandla sakho sasekunene uze undiphendule.
7  UThixo uthethile ebungcweleni bakhe wathi:“Ndiza kugcoba, Ndinikele ngeShekem njengesahlulo;Nentili yaseSukoti ndiya kuyilinganisa.
8  UGiliyadi ngowam; noManase ngowam;UEfrayim uyinqaba yalowo uyintloko kum;UYuda ngumsimelelo womyaleli wam.
9  UMowabhi yimbiza yam yokuhlambela.Ndiya kuyiphosa phezu koEdom imbadada yam.Naphezu kwelamaFilisti ndiya kuduma ngoloyiso.”
10  Ngubani na oya kundizisa kwisixeko esinqatyisiweyo?Ngubani na okunene oya kundikhokelela kwaEdom?
11  Asinguwe na, Thixo, osilahlileyoNongahambiyo nemikhosi yethu njengoThixo?
12  Sinike uncedo ekubandezelekeni,Ekubeni usindiso lomntu wasemhlabeni lungento yanto.
13  KuThixo siya kuzuza amandla,Yaye yena uya kuzinyathela iintshaba zethu.
57  Ndibabale, Thixo, ndibabale, Kuba usabele kuwe umphefumlo wam;Yaye ndisabela esithunzini samaphiko akho lide lidlule ishwangusha.
2  Ndibiza uThixo ongOyena Uphakamileyo, uTHIXO oyinyaniso obaphelisayo ngenxa yam.
3  Uya kuthumela esezulwini andisindise.Ngokuqinisekileyo uya kumdida lowo undingqavulayo. Seʹlah.UThixo uya kuthumela ububele bakhe bothando nenyaniso yakhe.
4  Umphefumlo wam uphakathi kweengonyama;Andinakulala phakathi kwabaqwengayo, kwanoonyana babantu,Abamazinyo ayimikhonto neentolo,Nabalulwimi lulikrele elibukhali.
5  Owu Thixo, phakanyiswa ngaphezu kwamazulu;Uzuko lwakho malube ngaphezu komhlaba wonke.
6  Bawalungiselele umnatha amanyathelo am;Umphefumlo wam uthotyiwe.Bembe umgibe phambi kwam;Bawela phakathi kuwo. Seʹlah.
7  Intliziyo yam iqinile, Thixo,Intliziyo yam iqinile.Ndiza kuvuma ndicule uncuthu lwengoma.
8  Vuka, luzuko lwam;Vuka, mrhubhe; nawe, luhadi. Ndiza kusivusa isifingo.
9  Ndiya kukubonga phakathi kwezizwana, Yehova;Ndiya kukuculela uncuthu lwengoma phakathi kwamaqela eentlanga.
10  Kuba ububele bakho bothando bukhulu ukusa emazulwini,Nenyaniso yakho ifikelela esibhakabhakeni.
11  Phakanyiswa ngaphezu kwamazulu, Thixo;Uzuko lwakho malube ngaphezu komhlaba wonke.
100  Dumani kuYehova ngoloyiso, nonke nina bantu bomhlaba.
2  Mkhonzeni uYehova ninemihlali.Ngenani phambi kwakhe ngentswahla yovuyo.
3  Yazini ukuba uYehova nguThixo.Nguye owasenzayo, asisithi.Thina singabantu bakhe nezimvu zedlelo lakhe.
4  Ngenani emasangweni nibulela,Ezintendelezweni zakhe nidumisa.Bulelani kuye, nibonge igama lakhe.
5  Kuba uYehova ulungile;Ububele bakhe bothando bukho ukusa kwixesha elingenammiselo,Nokuthembeka kwakhe kukwizizukulwana ngezizukulwana.
149  Dumisani uYa!Mvumeleni ingoma entsha uYehova,Indumiso yakhe ebandleni labanyanisekileyo.
2  USirayeli makabe nemihlali ngoMenzi wakhe Ozukileyo.Oonyana beZiyon—mabavuye ngoKumkani wabo.
3  Mabadumise igama lakhe ngokungqungqa.Mabamculele uncuthu lwengoma ngentambula nohandi.
4  Kuba uYehova uyakholiswa ngabantu bakhe.Uyabahombisa abalulamileyo ngosindiso.
5  Abanyanisekileyo mabagcobe ngozuko;Mabamemelele ngovuyo kwiimandlalo zabo.
6  Iingoma zokubonga uThixo mazibe semqaleni wabo,Nekrele elintlangothi-mbini libe sesandleni sabo,
7  Ukuze baphumeze impindezelo ezintlangeni,Bakhalimele amaqela eentlanga,
8  Ukuze babophe ookumkani ngeziqamangeloNabazukileyo ngamakhamandela entsimbi,
9  Ukuze baphumeze kubo isigwebo esibhaliweyo.Ubungangamsha obunjalo bobabo bonke abanyanisekileyo bakhe.Dumisani uYa!
87  Isiseko sakhe sisezintabeni ezingcwele.
2  UYehova uwathanda ngakumbi amasango eZiyonKunayo yonke iminquba kaYakobi.
3  Kuthethwa izinto ezizukileyo ngawe, wena sixeko sikaTHIXO oyinyaniso. Seʹlah.
4  Ndiya kumkhankanya uRahabhi neBhabhiloni phakathi kwabo bandaziyo;Nali elamaFilisti neTire, kunye noKushe:“Lo ngulowo wazalelwa apho.”
5  Yaye kuya kuthiwa ngeZiyon:“Bonke bazalelwa kuyo.”Kwaye Oyena Uphakamileyo uya kuyimisela ngokuqinileyo.
6  UYehova uya kuvakalisa, xa ebhala izizwana:“Lo ngulowo wazalelwa apho.” Seʹlah.
7  Kuya kubakho neemvumi kwanabangqungqi abangqungqa bejikeleza, besithi:“Ikuwe yonke imithombo yam.”
93  UYehova uthe waba ngukumkani!Wambethe ubuhandiba;UYehova wambethe—uzibhinqise ngamandla.Nelizwe elinemveliso limiselwe ngokuqinileyo khon’ ukuze lingabi nakushukunyiswa.
2  Itrone yakho imiselwe ngokuqinileyo kwakudala;Ususela kwixesha elingenammiselo.
3  Imilambo iphakamisile, Yehova,Imilambo isiphakamisile isandi sayo;Imilambo iphakamisa ukugquma kwayo.
4  Ngaphezu kwezandi zamanzi amaninzi, amaza anobungangamsha olwandle,UYehova uyingangamsha kwindawo ephakamileyo.
5  Izikhumbuzo zakho zingqineke zikholosekile kakhulu.Ubungcwele buyifanele indlu yakho, Yehova, imihla emide.
77  Ngelizwi lam ndiya kudanduluka kuThixo,Ngelizwi lam kuThixo, yaye ngokuqinisekileyo uya kundibekela indlebe.
2  Ngemini yokubandezeleka kwam ndimfunile uYehova.Ebusuku isandla sam soluliwe yaye asibi ndindisholo;Umphefumlo wam awuvumi kuthuthuzelwa.
3  Ndiya kumkhumbula uThixo ndixokozele;Ndiya kubonakalisa ukuxhalaba, ukuze umphefumlo wam utyhafe. Seʹlah.
4  Uzibambile iinkophe zam;Ndiphazamisekile, yaye andikwazi ukuthetha.
5  Ndicinge ngeemini zakudala,Ngeminyaka yexesha eladlulayo elingenammiselo.
6  Ndiya kuwukhumbula umculo wam womrhubhe ebusuku;Ngentliziyo yam ndiya kubonakalisa ukuxhalaba kwam,Nomoya wam uya kugocagoca ngenyameko.
7  Ngaba uYehova uya kuqhubeka elahla ukusa kwixesha elingenammiselo,Yaye ngaba akasayi kukholiswa kwakhona?
8  Ngaba ububele bakhe bothando bunqamke ngonaphakade?Ngaba atshitshile amazwi akhe kwizizukulwana ngezizukulwana?
9  Ngaba uThixo ukulibele ukuba nobabalo,Okanye ngaba uzivalele ngomsindo iinceba zakhe? Seʹlah.
10  Yaye ngaba ndiya kuqhubeka ndisithi: “Oku kuko okundihlabayo,Ukutshintsha kwesandla sasekunene sOyena Uphakamileyo”?
11  Ndiya kulukhumbula uqheliselo lukaYa;Kuba ndiya kukukhumbula ukwenza kwakho kwakudala.
12  Yaye ngokuqinisekileyo ndiya kucamngca ngayo yonke imisebenzi yakho,Ndizixhalabise ngezenzo zakho.
13  Owu Thixo, indlela yakho isendaweni engcwele.Ngubani na uThixo omkhulu njengoThixo?
14  UnguTHIXO oyinyaniso, owenza ngokumangalisayo.Phakathi kwezizwana uwazisile amandla akho.
15  Ubahlangule ngengalo yakho abantu bakho,Oonyana bakaYakobi nabakaYosefu. Seʹlah.
16  Akubonile amanzi, Thixo,Akubonile amanzi; aba sentlungwini eqatha.Kwakhona, amanzi anzongonzongo aqalisa ukuphazamiseka.
17  Amafu eneendudumo aphalaze amanzi;Isandi esikhutshwe sisibhakabhaka esinamafu.Kwakhona, iintolo zakho zahambahamba.
18  Isandi sendudumo yakho safana namavili enqwelo;Imibane ikhanyise ilizwe elinemveliso;Umhlaba waphazamiseka waza waqalisa ukunyikima.
19  Indlela yakho yayinqumla ulwandle,Nomendo wakho unqumla amanzi amaninzi;Imikhondo yakho ayaziwa.
20  Abantu bakho ubakhokele njengomhlambi,Ngesandla sikaMoses noAron.
144  Makabongwe uYehova iLiwa lam,Ofundisa izandla zam ukulwa,Iminwe yam imfazwe;
2  Ububele bam bothando negwiba lam,Indawo yam ephakamileyo enqabisekileyo noMsindisi wam,Ikhaka lam naLowo ndisabela kuye,Lowo woyisa izizwana phantsi kwam.
3  Owu Yehova, uyintoni na umntu le nto umphawulayo,Unyana womntu ofayo le nto umgqalayo?
4  Umntu ufana nomphunga nje;Imihla yakhe injengethunzi elidlulayo.
5  Owu Yehova, thoba amazulu akho ukuze uhle;Chukumisa iintaba ukuze ziqhume.
6  Banekisa imibane ukuze ubachithachithe;Thumela iintolo zakho ukuze uvuse isiphithiphithi kubo.
7  Yolula izandla zakho ukwindawo ephakamileyo;Ndikhulule uze undihlangule emanzini amaninzi,Esandleni sabasemzini,
8  Abamlomo uthethe oko kungeyonyanisoNabasandla sabo sasekunene sisisandla sasekunene sobuxoki.
9  Owu Thixo, ndiza kukuvumela ingoma entsha.Ndiza kukuculela uncuthu lwengoma ngomrhubhe ontambo zilishumi,
10  Lowo unika ookumkani usindiso,Lowo ukhulula uDavide umkhonzi wakhe kwikrele elenzakalisayo.
11  Ndikhulule, undihlangule esandleni sabasemzini,Abamlomo uthethe oko kungeyonyanisoNabasandla sabo sasekunene sisisandla sasekunene sobuxoki,
12  Abathi: “Oonyana bethu banjengezityalo ezincinane ezikhulayo ebutsheni babo,Iintombi zethu zinjengeembombo ezikrolwe ngesimbo sebhotwe,
13  Oovimba bethu bazele, bevelisa iimveliso eziziintlobo ngeentlobo,Imihlambi yethu yande ngamawaka, omnye waba ngamawaka alishumi, ezitratweni zethu,
14  Iinkomo zethu zisindwa ngumthwalo, kungekho nakuphi na ukutyhoboza yaye kungekho kuphuma sisu,Kungekho sikhalo kwiindawo zethu zembutho.
15  Banoyolo abantu ekunjalo kubo!”Banoyolo abantu abaThixo wabo unguYehova!
46  UThixo uyindawo yokusabela namandla kuthi,Uncedo olufumaneka ngokukhawuleza ekubandezelekeni.
2  Kungenxa yoko le nto singayi koyika, nangona umhlaba utshintshaNangona iintaba zidilikela esazulwini solwandle olukhulu;
3  Nokuba amanzi alo angaxokozela, alephuze amagwebu,Nokuba iintaba ziyanyikima lusakuxokozela. Seʹlah.
4  Kukho umlambo onemisinga eyenza isixeko sikaThixo sibe nemihlali,Owona mnquba uzukileyo ungcwele wOyena Uphakamileyo.
5  UThixo uphakathi kweso sixeko; asiyi kushukunyiswa.UThixo uya kusinceda ekuthini qheke kokusa.
6  Iintlanga ziyaxokozela, izikumkani ziyadilika;Wavakalisa ngelizwi lakhe, umhlaba wanyibilika.
7  UYehova wemikhosi ukunye nathi;UTHIXO kaYakobi uyindawo ephakamileyo enqabisekileyo kuthi. Seʹlah.
8  Yizani, nibone imisebenzi kaYehova,Indlela amise iziganeko ezikhwankqisayo ngayo emhlabeni.
9  Uphelisa iimfazwe kuse esiphelweni somhlaba.Waphula isaphetha nomkhonto;Iinqwelo uzitshisa emlilweni.
10  “Yekani, nazi ukuba ndinguThixo.Ndiya kuphakanyiswa phakathi kweentlanga,Ndiya kuphakanyiswa emhlabeni.”
11  UYehova wemikhosi unathi;UTHIXO kaYakobi uyindawo ephakamileyo enqabisekileyo kuthi. Seʹlah.
114  Ekuphumeni kukaSirayeli eYiputa,Indlu kaYakobi kwisizwana esikuthetha kungaqondakaliyo,
2  UYuda waba yindawo yakhe engcwele,USirayeli waba yindawo yakhe yolawulo oluzukileyo.
3  Ulwandle lwabona lwaza lwasaba;Yona ke iYordan, yabuya umva.
4  Iintaba zadloba njengeenkunzi zeegusha,Iinduli njengeemvana.
5  Ubunani na wena, lulwandlendini, ukuba usabe,Wena Yordan, ukuba ubuye umva?
6  Nina zintaba, ukuba nidloba-dlobe njengeenkunzi zeegusha;Nina zinduli, njengeemvana?
7  Ngenxa yeNkosi yiba sezintlungwini eziqatha, wena mhlaba,Ngenxa kaTHIXO kaYakobi,
8  Otshintsha iliwa libe lichibi lamanzi elineengcongolo,Ilitye leqhwitha libe ngumthombo wamanzi.
37  Musa ukuzibonisa uvutha ngumsindo ngenxa yabenzi bobubi.Musa ukubamonela abo benza okungebobulungisa.
2  Kuba baya kubuna ngokukhawuleza njengengca,Baze njengengca entsha eluhlaza baphelelwe.
3  Kholosa ngoYehova wenze okulungileyo;Hlala emhlabeni, uqhube ngokuthembeka.
4  Ziyolise ngokugqibeleleyo ngoYehova,Yaye uya kukunika izicelo zentliziyo yakho.
5  Yiqengqele kuYehova indlela yakho,Uze uthembele ngaye, kwaye yena uya kwenza.
6  Ngokuqinisekileyo uya kubuzisa njengokukhanya ubulungisa bakho,Nokusesikweni kwakho njengemini emaqanda.
7  Yithi cwaka phambi koYehovaUze ulindele kuye ngolangazelelo.Musa ukuvutha ngumsindo nakubani na owenza indlela yakhe iphumelele,Kwindoda ephumeza iingcamango zayo.
8  Wuyeke umsindo uyishiye ingqumbo;Musa ukuvutha ngumsindo uze wenze ububi.
9  Kuba abenzi bobubi baya kunqunyulwa,Kodwa abathembela kuYehova baya kuwudla ilifa umhlaba.
10  Kusele ithutyana, angabikho ongendawo;Uya kuyikhangela indawo yakhe, abe engekho.
11  Kodwa abalulamileyo baya kuwudla ilifa umhlaba,Baziyolise ngokugqibeleleyo ngobuninzi boxolo.
12  Ongendawo wenzela ilungisa iyelenqe,Yaye ulitshixizela amazinyo.
13  UYehova uya kumhleka,Kuba uyabona ukuba ngokuqinisekileyo imini yakhe iyeza.
14  Abangendawo balirholile ikrele nesaphetha sabo basigobile,Ukuze bawise oxhwalekileyo nalowo ulihlwempu,Ukuze babulale ngogonyamelo abo bathe tye endleleni yabo.
15  Ikrele labo liya kungena kweyabo intliziyo,Nezaphetha zabo ziya kwaphulwa.
16  Kulunge ngakumbi okuncinane kwelungisaKunentabalala yabaninzi abangendawo.
17  Kuba iingalo zabangendawo ziya kwaphulwa,Kodwa uYehova uya kubaxhasa abangamalungisa.
18  UYehova uyayiqonda imihla yabo bangenamposiso,Nelifa labo liya kuqhubeka ukusa kwixesha elingenammiselo.
19  Abayi kudaniswa ngexesha lentlekele,Nangemini yendlala baya kwaneliswa.
20  Kuba abangendawo baya kutshabalala,Yaye iintshaba zikaYehova ziya kuba njengokuxabiseka kwamadlelo;Zimele zifikelele esiphelweni sazo. Zimele ziphele njengomsi.
21  Ongendawo uyaboleka angabuyisi,Kodwa olilungisa uyababala aze anikele izipho.
22  Kuba abo basikelelwayo nguye baya kuwudla ilifa umhlaba,Kodwa abo baqalekisiweyo nguye baya kunqunyulwa.
23  UYehova uwalungisile amanyathelo endoda eyomeleleyo,Yaye uyayoliswa yindlela yayo.
24  Nangona isenokuwa, ayiyi kuphoswa phantsi,Kuba uYehova uyasixhasa isandla sayo.
25  Ndakha ndangumfana, kungokunje ndimdala,Kodwa andikaboni nabani na olilungisa eshiywe ngokupheleleyo,Nenzala yakhe ifuna isonka.
26  Imini yonke uyababala yaye uyabolekisa,Ngoko inzala yakhe imele ifumane iintsikelelo.
27  Suka kokubi wenze okulungileyo,Uze uhlale ukusa kwixesha elingenammiselo.
28  Kuba uYehova ngumthandi wokusesikweni,Yaye akayi kubashiya abanyanisekileyo bakhe.
29  Amalungisa aya kuwudla ilifa umhlaba,Ahlale kuwo ngonaphakade.
30  Ngumlomo welungisa othetha ubulumko ngesandi esiphantsi,Yaye lulwimi lwakhe oluthetha okusesikweni.
31  Umthetho kaThixo wakhe usentliziyweni yakhe;Amanyathelo akhe akayi kuhexa.
32  Ongendawo uhlala emlalele olilungisaYaye ufuna ukumbulala.
33  Ke yena uYehova, akayi kumshiyela esandleni sakhe,Yaye akayi kumvakalisa engongendawo xa egwetywa.
34  Thembela ngoYehova ugcine indlela yakhe,Uya kukuphakamisa uwudle ilifa umhlaba.Xa abangendawo benqunyulwa, uya kubona.
35  Ndimbonile ongendawo enguzwilakheExanda njengomthi onabileyo kumhlaba wemvelo.
36  Sekunjalo wadlula, akabikho;Ndaza ndaqhubeka ndimfuna, akafunyanwa.
37  Mlinde ongenakusoleka uze umkhangele othe tye,Kuba ikamva laloo mntu liya kuba leloxolo.
38  Kodwa ngokuqinisekileyo abanxaxhayo baya kubhujiswa ndawonye;Ikamva labantu abangendawo liya kunqunyulwa.
39  Usindiso lwamalungisa luvela kuYehova;Uyinqaba yawo ngexesha lokubandezeleka.
40  Yaye uYehova uya kuwanceda awasindise.Uya kuwasindisa kubantu abangendawo,Kuba asabela kuye.
138  Ndiya kukubonga ngentliziyo yam yonke.Phambi kwabanye oothixo ndiya kukuculela uncuthu lwengoma.
2  Ndiya kuqubuda ngasetempileni yakho engcwele,Kwaye ndiya kulibonga igama lakho,Ngenxa yobubele bakho bothando nangenxa yenyaniso yakho.Kuba ulenze likhulu ilizwi lakho nangaphezu kwegama lakho lonke.
3  Ngemini endakubiza ngayo, wandiphendula;Wandikhaliphisa ngamandla emphefumlweni wam.
4  Bonke ookumkani bomhlaba baya kukubonga, Yehova,Kuba baya kube bewavile amazwi omlomo wakho.
5  Yaye baya kuvuma ngeendlela zikaYehova,Kuba uzuko lukaYehova lukhulu.
6  Kuba uYehova uphakamile, ukanti uyambona othobekileyo;Kodwa ophakamileyo umazela mgama kuphela.
7  Ukuba ndingahamba phakathi kokubandezeleka, uya kundilondoloza.Ngenxa yomsindo weentshaba zam uya kolula isandla sakho,Yaye isandla sakho sasekunene siya kundisindisa.
8  UYehova uya kundiphelelisela okwam.Owu Yehova ububele bakho bothando bukho ukusa kwixesha elingenammiselo.Musa ukuyishiya imisebenzi yezandla zakho.
97  UYehova uthe waba ngukumkani! Mawuvuye umhlaba.Iziqithi ezininzi mazibe nemihlali.
2  Ujikelezwe ngamafu nesithokothoko;Ubulungisa nomgwebo yindawo ekumiswe kuyo itrone yakhe.
3  Kuhamba umlilo phambi kwakhe,Yaye udla iintshaba zakhe macala onke.
4  Imibane yakhe ikhanyise ilizwe elinemveliso;Umhlaba ubonile waza waba sezintlungwini eziqatha.
5  Iintaba zanyibilika kanye njengomthwebeba ngenxa kaYehova,Ngenxa yeNkosi yomhlaba uphela.
6  Amazulu abuxelile ubulungisa bakhe,Nazo zonke izizwana zibubonile ubuqaqawuli bakhe.
7  Mababe neentloni bonke abo bakhonza nawuphi na umfanekiso oqingqiweyo,Abo baqhayisa ngoothixo abangenaxabiso.Qubudani kuye, nonke nina bothixo.
8  IZiyon ivile yaza yanemihlali,Needolophu eziphantsi kwayo zakwaYuda zavuyaNgenxa yezigwebo zakho, Yehova.
9  Kuba wena, Yehova, ungOyena Uphakamileyo phezu komhlaba wonke;Uphakame kakhulu ekunyukeni kwakho ngaphezu kwabo bonke abanye oothixo.
10  Nina nithanda uYehova, kuthiyeni okubi.Uyayilinda imiphefumlo yabanyanisekileyo bakhe;Uyabahlangula esandleni sabangendawo.
11  Ukukhanya kulibengezelele ilungisa,Nemihlali kwabo bathe tye entliziyweni.
12  Yibani nemihlali ngoYehova, nina malungisa,Nize nibulele isikhumbuzo sakhe esingcwele.
148  Dumisani uYa!Dumisani uYehova emazulwini,Mdumiseni ezindaweni eziphakamileyo.
2  Mdumiseni, nonke nina zingelosi zakhe.Mdumiseni, nonke nina mkhosi wakhe.
3  Mdumiseni, nina langa nenyanga.Mdumiseni, nonke nina zinkwenkwezi ezikhanyayo.
4  Mdumiseni, nina mazulu awo amazulu,Nani manzi angaphezu kwamazulu.
5  Mazilidumise igama likaYehova;Kuba yena wayalela, zona zadalwa.
6  Yaye uzigcina zimile ngonaphakade, ukusa kwixesha elingenammiselo.Unikele ummiselo, kwaye awuyi kudlula.
7  Dumisani uYehova emhlabeni,Nina zilo zikhulu zaselwandle nani nonke manzi anzongonzongo,
8  Wena mlilo nesichotho, khephu nawe ntshinyela yomsi,Wena moya uvuthuzayo, ufeza ilizwi lakhe,
9  Nina zintaba nani nonke zinduli,Nina mithi yeziqhamo nani nonke misedare,
10  Nina zilwanyana zasendle nani nonke zilwanyana zasekhaya,Nina zinto zirhubuluzayo neentaka ezinamaphiko,
11  Nina bokumkani bomhlaba nani nonke maqela eentlanga,Nina zinkosana nani nonke bagwebi bomhlaba,
12  Nina bafana kwanani zintombi ezinyulu,Nina madoda amakhulu kunye namakhwenkwe.
13  Mabalidumise igama likaYehova,Kuba ligama lakhe lodwa eliphakame ngokungenakufikeleleka.Isidima sakhe siphezu komhlaba nezulu.
14  Yaye uya kuluphakamisa uphondo lwabantu bakhe,Indumiso yabo bonke abanyanisekileyo bakhe,Yoonyana bakaSirayeli, abantu abakufuphi kuye.Dumisani uYa!
45  Intliziyo yam ivuselelekile ngumbandela olungileyo.Ndithi: “Imisebenzi yam iphathelele ukumkani.”Ngamana ulwimi lwam lungaba lusiba lomkhupheli olichule.
2  Eneneni uyinzwana ngaphezu koonyana babantu.Emilebeni yakho kugalelwe umtsalane.Kungenxa yoko le nto uThixo ekusikelele ukusa kwixesha elingenammiselo.
3  Bhinqa ikrele lakho ethangeni lakho, wena unamandla,Ngesidima nobungangamsha bakho.
4  Ngobungangamsha bakho singa empumelelweni;Phalisa endleleni yenyaniso nentobeko nobulungisa,Yaye isandla sakho sasekunene siya kukuyalela izinto ezoyikekayo.
5  Iintolo zakho zibukhali—izizwana ziyaqhubeka zisiwa ngaphantsi kwakho—Entliziyweni yeentshaba zokumkani.
6  UThixo uyitrone yakho ukusa kwixesha elingenammiselo, nangonaphakade;Intonga yobukhosi yobukumkani bakho yintonga yobukhosi yokuthe tye.
7  Ubuthandile ubulungisa waza wabuthiya ubungendawo.Kungenxa yoko le nto uThixo, uThixo wakho, ekuthambise ngeoli yemigcobo ngaphezu kwamaqabane akho.
8  Zonke izambatho zakho ziyimore nekhala nekasiya;Ebhotweni elizukileyo leempondo zendlovu imirhubhe ikwenze wanemihlali.
9  Phakathi kwabafazi bakho abaxabisekileyo kukho iintombi zookumkani.Iqabane elingukumkanikazi limi esandleni sakho sasekunene negolide yakwaOfire.
10  Phulaphula, ntombi, ubone, uze uyithobe indlebe yakho;Uze ubalibale abantu bakowenu nendlu kayihlo.
11  Yaye ukumkani uya kubulangazelela ubuhle bakho,Kuba uyinkosi yakho,Ngoko qubuda kuye.
12  Intombi yaseTire nayo inesipho—Abazizityebi phakathi kwabantu baya kukubongoza.
13  Intombi yokumkani izukile yonke endlwini;Isinxibo sayo sinezakhelo zegolide.
14  Iya kuziswa kukumkani inezivatho ezilukiweyo.Iintombi ezinyulu eziyilandelayo njengamaqabane ayo ziziswa kuwe.
15  Ziya kuziswa ngemihlali nokuvuya;Ziya kungena ebhotweni lokumkani.
16  Esikhundleni sookhokho bakho iya kuba ngoonyana bakho,Oya kubamisela njengeenkosana emhlabeni wonke.
17  Ndiya kulikhankanya igama lakho kuzo zonke izizukulwana ezizayo.Kungenxa yoko le nto izizwana ziya kukubonga ukusa kwixesha elingenammiselo, nangonaphakade.
52  Kutheni uqhayisa ngento embi, wena unamandla?Ububele bothando bukaThixo bukho imini yonke.
2  Ulwimi lwakho luceba intlekele, lulolwe njengencakuba,Lusebenza inkohliso.
3  Okubi ukuthande ngaphezu kokulungileyo,Ubuxoki ngaphezu kokuthetha ubulungisa. Seʹlah.
4  Uwathande onke amazwi aqwengayo,Owu lulwimi lunenkohliso.
5  UThixo uya kukudilizela phantsi ngonaphakade;Uya kukungqula phantsi aze akuncothule ententeni yakho,Yaye ngokuqinisekileyo uya kukuncothula elizweni labaphilayo. Seʹlah.
6  Yaye abangamalungisa baya kukubona boyike,Yaye baya kumhleka.
7  Nantsi indoda eyomeleleyo engamenzi inqaba yayo uThixo,Kodwa ekholosa ngobuninzi bobutyebi bayo,Ezikhuselayo kwiinkxwaleko ezibangelwe yiyo.
8  Kodwa ndiya kuba njengomthi womnquma onabileyo endlwini kaThixo;Ndikholosa ngobubele bothando bukaThixo ukusa kwixesha elingenammiselo, ngonaphakade.
9  Ndiya kukubonga ukusa kwixesha elingenammiselo, kuba uthabathe isenzo;Yaye ndiya kuthembela ngegama lakho, ngenxa yokuba lilungile, phambi kwabanyanisekileyo bakho.
71  Ndisabela kuwe, Yehova.Owu akwaba andingebi nazintloni.
2  Ngamana ungandihlangula ngobulungisa bakho undisindise.Ndithobele indlebe yakho undisindise.
3  Yiba yinqaba eliliwa kum endiya kungena kuyo rhoqo.Umele uyalele ukuba ndisindiswe,Kuba uyingxondorha yam negwiba lam.
4  Owu Thixo wam, ndisindise esandleni sabangendawo,Entendeni yalowo wenza ngokungekho sikweni nocinezelayo.
5  Kuba ulithemba lam, Nkosi enguMongami Yehova, endithembele ngaye kususela ebutsheni.
6  Bendizixhasa ngawe kususela ndisesiswini;UnguLowo undahlukanisayo nezibilini zikama.Ndikudumisa rhoqo.
7  Kubantu abaninzi ndinjengommangaliso;Kodwa wena uyindawo yam yokusabela eyomeleleyo.
8  Umlomo wam uzaliswe yindumiso yakho,Bubuhle bakho imini yonke.
9  Musa ukundilahla ngexesha lobudala;Xa amandla am ephela, musa ukundishiya.
10  Kuba iintshaba zam zithe ngam,Nabo balinda umphefumlo wam ngokumanyeneyo bacebisene,
11  Besithi: “UThixo umshiyile.Msukuleni nimbambe, ngokuba akukho mhlanguli.”
12  Owu Thixo, musa ukuchasela kum.Owu Thixo wam, khawuleza ukuza kundinceda.
13  Ngamana bangaba neentloni, baphele, abachasa umphefumlo wam.Ngamana bangazigqubuthela ngongcikivo nokuthotywa abo bandifunela intlekele.
14  Kodwa ke mna, ndiya kulinda rhoqo,Ndize ndongeze kwindumiso yakho yonke.
15  Umlomo wam uya kubalisa ubulungisa bakho,Imini yonke usindiso lwakho,Kuba andilazi inani labo.
16  Ndiya kufika ngamandla azukileyo, Nkosi enguMongami Yehova;Ndiya kubukhankanya ubulungisa bakho, obakho wedwa.
17  Owu Thixo, undifundise ukususela ebutsheni bam,Yaye kude kube ngoku ndiqhubeka ndixela imisebenzi yakho emangalisayo.
18  Owu Thixo, musa ukundishiya ndide ndibe mdala ndibe nezimvi,De ndixelele izizukulwana ngengalo yakho,Kubo bonke abo baza kuza, ngamandla akho.
19  Ubulungisa bakho, Thixo, bufikelela kwindawo ephakamileyo;Ngokuphathelele izinto ezinkulu ozenzileyo,Owu Thixo, ngubani na onjengawe?
20  Ngenxa yokuba undenze ndabona ukubandezeleka neentlekele ezininzi,Kwanga ungandivuselela kwakhona;Uze undikhuphe emanzini anzongonzongo omhlaba.
21  Ngamana ungabandisa ubukhulu bam,Yaye kwanga ungandingqonga undithuthuzele.
22  Nam, ndiya kukubonga ngohlobo oluthile lomrhubhe,Ngokuphathelele ukuba yinyaniso kwakho, Thixo wam.Ndiya kukuculela uncuthu lwengoma ngohadi, Wena uyiNgcwele kaSirayeli.
23  Imilebe yam iya kumemelela ngovuyo xa ndityekele ekukuculeleni uncuthu lwengoma,Kwanomphefumlo wam owukhululeyo.
24  Kwanolwimi lwam, luya kubuvakalisa ngesandi esiphantsi ubulungisa bakho, imini yonke,Kuba baneentloni, kuba badanile, abo bafuna ndehlelwe yintlekele.
128  Unoyolo wonk’ ubani omoyikayo uYehova,Ohamba ngeendlela zakhe.
2  Kuba uya kudla ukubulaleka kwezandla zakho.Uya kuba noyolo yaye kuya kuba kuhle kuwe.
3  Umfazi wakho uya kuba njengomdiliya othwala isiqhamoKwezona nxalenye zingaphakathi zendlu yakho.Oonyana bakho baya kuba njengezithole zomnquma bajikeleze itafile yakho.
4  Khangela! Leyo yindlela eya kusikelelwa ngayo indoda eyomeleleyoEmoyikayo uYehova.
5  UYehova uya kukusikelela eZiyon.Khawubone okulungileyo kwaseYerusalem yonke imihla yobomi bakho,
6  Ubone noonyana boonyana bakho.Ngamana kungakho uxolo phezu koSirayeli.
76  UThixo uyaziwa kwaYuda;KwaSirayeli igama lakhe likhulu.
2  Indawo yakhe esekusithekeni iseSalem,Nendawo yakhe yokuhlala iseZiyon.
3  Wayaphula apho imiphini enombane yesaphetha,Ikhaka nekrele nedabi. Seʹlah.
4  Ugutyungelwe kukukhanya, okunobungangamsha ngaphezu kweentaba zexhoba.
5  Abo baneentliziyo ezomeleleyo baphangiwe,Bozele ebuthongweni babo,Yaye akukho namnye kuwo onke amadoda anobukroti ozifumeneyo izandla zabo.
6  Kukhalimelo lwakho, Thixo kaYakobi, umqhubi wenqwelo nehashe balele yoyi.
7  Wena—uyoyikeka,Ngubani onokuma phambi kwakho ngenxa yamandla omsindo wakho?
8  Usemazulwini wabangela imbambano yomthetho yeviwa;Umhlaba woyika waza wazola
9  Xa uThixo waphakamayo ukuze agwebe,Asindise bonke abalulamileyo bomhlaba. Seʹlah.
10  Kuba umsindo womntu uya kukubonga;Umsindo oseleyo uya kuwubhinqa.
11  Yenzani isibhambathiso nize nisifezekise kuYehova uThixo wenu, nonke nina bamjikelezileyo.Mabamzisele isipho besoyika.
12  Uya kuwuthoba umoya weenkokeli;Uyoyikeka kookumkani bomhlaba.
23  UYehova ngumaLusi wam.Andiyi kuswela nto.
2  Undilalisa kumadlelo anengca;Undikhaphelela kwiindawo zokuphumla ezinamanzi amaninzi.
3  Uyawuhlaziya umphefumlo wam.Undikhokelela kumkhondo wobulungisa ngenxa yegama lakhe.
4  Nangona ndihamba kwintlambo yethunzi elimnyama,Andoyiki nto imbi,Kuba unam wena;Intonga yakho nomsimelelo wakho ziyandithuthuzela.
5  Ulungiselela phambi kwam itafile phambi kwabo babonisa ubutshaba kum.Intloko yam uyithambise ngeoli;Indebe yam iyaphuphuma.
6  Ngokuqinisekileyo ukulunga nobubele bothando buya kundisukela yonke imihla yobomi bam;Yaye ndiya kuhlala endlwini kaYehova imihla emide.
42  Njengexhamakazi elilangazelela imisinga yamanzi,Ngoko umphefumlo wam ulangazelela wena, Thixo.
2  Eneneni umphefumlo wam unxanelwe uThixo, uThixo ophilayo.Ndiya kuza nini na ndibonakale phambi koThixo?
3  Kum iinyembezi zam zikukutya imini nobusuku,Ngoxa besithi kum imini yonke: “Uphi na uThixo wakho?”
4  Ezi zinto ndiya kuzikhumbula, yaye ndiya kuwuphalazela kuwe umphefumlo wam.Kuba ndandidla ngokudlula nomndilili,Ndandidla ngokuhamba ndicotha phambi kwabo ndisiya endlwini kaThixo,Ngelizwi lentswahla yovuyo nombulelo,Lesihlwele esibhiyozela umthendeleko.
5  Kutheni na uphelelwe lithemba, mphefumlo wam,Kutheni na uxokozela ngaphakathi kum?Lindela kuThixo,Kuba ndisaya kumbonga njengosindiso oluzukileyo lwam siqu.
6  Owu Thixo wam, umphefumlo wam uphelelwe lithemba ngaphakathi kum.Kungenxa yoko ndikukhumbula,Ukusuka kwilizwe laseYordan ukusa kwiincopho zeHermon,Ukusuka kwintaba encinane.
7  Amanzi anzongonzongo abiza amanzi anzongonzongoKwakuvakala isandi somtshizo wamanzi akho.Onke amaza akho—Adlule phezu kwam.
8  Emini uYehova uya kuyalela ububele bakhe bothando,Kwaye ebusuku ingoma yakhe iya kuba nam;Kuya kubakho umthandazo woThixo wobomi bam.
9  Ndiya kuthi kuThixo oyingxondorha yam:“Undilibaleleni na?Kutheni na ndihamba ndibuhlungu ngenxa yengcinezelo yotshaba?”
10  Abo babonisa ubutshaba kum bandingcikiva befuna ukubulala amathambo am,Ngoxa imini yonke besithi kum: “Uphi na uThixo wakho?”
11  Kutheni na uphelelwe lithemba, mphefumlo wam,Kutheni na uxokozela ngaphakathi kum?Lindela kuThixo,Kuba ndisaya kumbonga njengosindiso oluzukileyo lwam siqu nanjengoThixo wam.
91  Nabani na ohleli kwindawo efihlakeleyo yOyena UphakamileyoUya kuzifumanela indawo yokulalisa emthunzini waLowo unguSomandla.
2  Ndiza kuthi kuYehova: “Uyindawo yam yokusabela negwiba lam,Thixo wam, endiza kukholosa ngaye.”
3  Kuba yena uya kukuhlangula kwisibatha sombambisi weentaka,Nakwindyikitya yokufa ebangela iinkxwaleko.
4  Ngeentsiba zakhe uya kuthintela kungasondeli nto kuwe,Wena uya kusabela phantsi kwamaphiko akhe.Inyaniso yakhe iya kuba likhaka elikhulu nesikhuselo.
5  Akuyi koyika nantoni na eyoyikekayo ebusuku,Nalutolo luphaphazelayo emini,
6  Nandyikitya yokufa ehamba esithokothokweni,Nantshabalalo iphangayo emini emaqanda.
7  Kuya kuwa iwaka ecaleni kwakhoNeshumi lamawaka ngasesandleni sakho sokunene;Kuwe akuyi kusondela nto.
8  Uya kukhangela kuphela ngamehlo akhoUze ubone impindezelo kwabo bangendawo.
9  Ngenxa yokuba uthe: “UYehova uyindawo yam yokusabela,”Wenze Oyena Uphakamileyo waba yindawo yakho yokuhlala;
10  Akukho ntlekele iya kukuhlela,Nesibetho asiyi kusondela ententeni yakho.
11  Kuba iingelosi zakhe uya kuzinika umyalelo ngawe,Ukuba zikulinde ezindleleni zakho zonke.
12  Ziya kukuthwala ngezandla zazo,Ukuze ungabetheki ngonyawo lwakho kulo naliphi na ilitye.
13  Uya kunyathela phezu kwengonyama entsha nephimpi;Uya kunyathelela phantsi ingonyama entsha enesingci nenyoka enkulu.
14  Ngenxa yokuba ebonise umsa wakhe kum,Nam ndiya kumsindisa.Ndiya kumkhusela ngenxa yokuba elazi igama lam.
15  Uya kubiza kum, yaye ndiya kumphendula.Ndiya kuba naye ekubandezelekeni.Ndiya kumhlangula ndize ndimzukise.
16  Ndiya kumanelisa ngemihla emide,Yaye ndiya kumbangela akubone ukusindisa kwam.
22  Thixo wam, Thixo wam, undishiyeleni na?Kutheni na ukude ukuba ungandisindisa,Kumazwi okugcuma kwam?
2  Owu Thixo wam, ndiqhubeka ndikubiza emini, kodwa akuphenduli;Nasebusuku, yaye andithuli.
3  Kodwa ungcwele,Uhlala kwiindumiso zakwaSirayeli.
4  Oobawo babekholose ngawe;Babekholosile, yaye waqhubeka ubasindisa.
5  Badanduluka kuwe, baza basinda;Bakholosa ngawe, yaye abazange badane.
6  Kodwa ke ndingumbungu, andingomntu,Ndilungcikivo ebantwini nodelekileyo ebantwini.
7  Abo bandibonayo, bayandigculela;Baqhubeka beyivula ibe banzi imilomo yabo, baqhubeka behlunguzela intloko yabo besithi:
8  “Uzinikele kuYehova. Makamsindise!Makamhlangule, ngenxa yokuba uyoliswa nguye!”
9  Kuba unguLowo wandikhuphayo esiswini,Lowo undenza ndikholose ngoxa ndisemabeleni kama.
10  Ndaphuma esibelekweni ndaphoselwa kuwe;Kususela esiswini sikama ubunguThixo wam.
11  Musa ukuba kude nam, ngenxa yokuba ukubandezeleka kukufuphi,Ngenxa yokuba akakho omnye umncedi.
12  Maninzi amathole eenkomo aziinkunzi andingqongileyo;Abanamandla bakwaBhashan bandijikelezile.
13  Zindivulele imilomo yazo,Njengengonyama eqwengayo negqumayo.
14  Ndiphalazwe njengamanzi,Yaye onke amathambo am ahlukanisiwe.Intliziyo yam ifana nomthwebeba;Inyibilikile ngaphakathi kum.
15  Amandla am omile njengeceba lengqayi,Nolwimi lwam lunamatheliswe ezintsinini zam;Yaye wena undibeka eluthulini lokufa.
16  Kuba ndingqongwe zizinja;Indibano yabenzi bobubi indivingcele.Injengengonyama ezandleni nasezinyaweni zam.
17  Ndingawabala onke amathambo am.Bona bayakhangela, bayandondela.
18  Izambatho zam bahlulelana ngazo,Isinxibo sam benza amaqashiso ngaso.
19  Kodwa wena, Yehova, musa ukuba kude kum.Wena ungamandla am, khawuleza uze kundinceda.
20  Wuhlangule kwikrele umphefumlo wam,Okuphela kwawo kwithupha lenja;
21  Ndisindise emlonyeni wengonyama,Nakwiimpondo zenqu umele undiphendule undisindise.
22  Ndiya kulivakalisa kubazalwana bam igama lakho;Phakathi ebandleni ndiya kukudumisa.
23  Nina boyika uYehova, mdumiseni!Nina nonke mbewu kaYakobi, mzukiseni!Nothuke ngenxa yakhe, nonke nina mbewu kaSirayeli.
24  Kuba akadelangaEngazothekanga ngenkxwaleko yoxhwalekileyo;Ibe ubuso bakhe akabufihlanga kuye,Yaye xa ekhalela uncedo kuye umvile.
25  Wena uya kundizukisa ebandleni elikhulu;Izibhambathiso zam ndiya kuzifezekisa phambi kwabo bamoyikayo.
26  Abalulamileyo baya kudla banele;Abo bamfunayo baya kumdumisa uYehova.Ngamana iintliziyo zenu zingaphila ngonaphakade.
27  Zonke iziphelo zomhlaba ziya kukhumbula zibuyele kuYehova.Nazo zonke iintsapho zeentlanga ziya kuqubuda phambi kwakho.
28  Kuba ubukumkani bobukaYehova,Yaye ulawula iintlanga.
29   Bonke abatyebileyo bomhlaba baya kutya baze baqubude;Phambi kwakhe bonke abo bahlela eluthulini baya kugoba,Yaye akukho namnye uya kuze awugcine uphila umphefumlo wakhe.
30  Imbewu iya kumkhonza;Iya kuvakalisa ngoYehova kwisizukulwana.
31  Baya kuza baxele ubulungisa bakheKubantu abaza kuzalwa, ukuba nguye owenze oku.
135  Dumisani uYa!Dumisani igama likaYehova,Nikelani indumiso, nina bakhonzi bakaYehova,
2  Nina nimiyo endlwini kaYehova,Ezintendelezweni zendlu yoThixo wethu.
3  Dumisani uYa, kuba uYehova ulungile.Liculeleni uncuthu lwengoma igama lakhe, kuba liyathandeka.
4  Kuba uYa uzinyulele uYakobi kanye,USirayeli ukuba abe yinqobo kuye.
5  Kuba mna ndiyazi ukuba uYehova mkhulu,Yaye iNkosi yethu ingaphezu kwabo bonke abanye oothixo.
6  Yonk’ into uYehova ayoliswe kukuyenza uyenzileEmazulwini nasemhlabeni, kwiilwandle nasemanzini onke anzongonzongo.
7  Unyusa umphunga eziphelweni zomhlaba;Imvula uyenzele imijelo;Ukhupha umoya koovimba bakhe,
8  Lowo waxabela amazibulo aseYiputa,Kokubini umntu nesilo.
9  Wathumela imiqondiso nemimangaliso phakathi kwakho, Yiputa,KuFaro nakubakhonzi bakhe bonke;
10  Lowo waxabela iintlanga ezininziWabulala nookumkani abanamandla,
11  KwanoSihon ukumkani wama-AmoriNo-Ogi ukumkani waseBhashanNazo zonke izikumkani zakwaKanan,
12  Nowanikela ilizwe labo laba lilifa,Ilifa kuSirayeli abantu bakhe.
13  Owu Yehova, igama lakho likho ukusa kwixesha elingenammiselo.Owu Yehova, isikhumbuzo sakho sikwizizukulwana ngezizukulwana.
14  Kuba uYehova uya kuligweba ityala labantu bakhe,Kwaye uya kuzisola nangenxa yabakhonzi bakhe.
15  Izithixo zeentlanga yisilivere negolide,Umsebenzi wezandla zomntu wasemhlabeni.
16  Zinomlomo, kodwa azithethi;Zinamehlo, kodwa aziboni;
17  Zineendlebe, kodwa aziva.Akukho moya emlonyeni wazo.
18  Abo bazenzayo baya kuba njengazo,Wonk’ ubani okholosa ngazo.
19  Nina ndlu kaSirayeli, bongani uYehova.Nina ndlu ka-Aron, bongani uYehova.
20  Nina ndlu kaLevi, bongani uYehova.Nina bamoyikayo uYehova, bongani uYehova.
21  Makabongwe uYehova eZiyon,Ohlala eYerusalem.Dumisani uYa!
127  Ngaphandle kokuba uYehova uyayakha indlu,Kulilize ukusebenza nzima kwabakhi bayo kuyo.Ngaphandle kokuba uYehova uyasilinda isixeko,Kulilize ukuhlala komlindi ephaphile.
2  Kulilize ukuvuka kwenu ekuseni,Ukungahlali kwenu phantsi kude kuhlwe,Ukutya kwenu ukutya nisezintlungwini.Kanye ngolu hlobo uyinika ubuthongo intanda yakhe.
3  Khangela! Oonyana balilifa elivela kuYehova;Isiqhamo sesisu singumvuzo.
4  Njengeentolo esandleni sendoda enamandla,Banjalo oonyana bobutsha.
5  Inoyolo indoda eyomeleleyo ezalise umphongolo wayo ngabo.Abayi kuba neentloni,Kuba baya kuthetha neentshaba esangweni.
38  Owu Yehova, ungandohlwayi ucaphukile,Undilungise unomsindo.
2  Kuba iintolo zakho zingene zatshona kum,Nesandla sakho sehlele phezu kwam.
3  Akukho ndawo iphilileyo enyameni yam ngenxa yesiqalekiso sakho.Uxolo alukho emathanjeni am ngenxa yesono sam.
4  Kuba iziphoso zam zidlule phezu kwentloko yam;Njengomthwalo onzima zinzima kakhulu kum.
5  Amanxeba am anuka kakubi, ayachiza,Ngenxa yobudenge bam.
6  Ndiphazamisekile, ndithobe ngomlinganiselo ogqithileyo;Imini yonke ndihambahamba ndibuhlungu.
7  Kuba isinqe sam sizaliswe kukutshisa,Yaye akukho ndawo iphilileyo enyameni yam.
8  Ndisuke ndandindisholo yaye ndityumke ngomlinganiselo ogqithileyo;Ndiyagcuma ngenxa yokugcuma kwentliziyo yam.
9  Owu Yehova, uphambi kwakho wonke umnqweno wam,Yaye ukuncinwa kwam akufihlwanga kuwe.
10  Intliziyo yam ingongoza kakhulu, amandla am andishiyile,Nokukhanya kwamehlo am akukho kum.
11  Ke zona izithandwa zam, namaqabane am, aqhubeka emele kude nesibetho sam,Abo ndibaqhele ngokusondeleyo bame mgama.
12  Kodwa abo bafuna umphefumlo wam bandibekele izibatha,Abo basebenzela ukundenzela intlekele bathethe ngamashwangusha,Baqhubeka bedumzela inkohliso imini yonke.
13  Ke mna, njengalowo usisithulu, ndandingaphulaphuli;Nanjengalowo ungathethiyo, ndandingawuvuli umlomo wam.
14  Ndaba njengomntu ongevayo,Yaye emlonyeni wam kwakungekho ngxoxo yakuziphendulela.
15  Kuba ndandilindele kuwe, Yehova;Wena wandiphendula, Yehova Thixo wam.
16  Kuba ndithe: “Kungenjalo baya kuba nemihlali ngam;Xa unyawo lwam lutyibilika, bayazigwagwisa kum.”
17  Kuba ndandilungele ukujingxela,Nentlungu yam yayiphambi kwam rhoqo.
18  Kuba ndasixela isiphoso sam;Ndaqalisa ukuxhalaba ngenxa yesono sam.
19  Neentshaba zam eziphilayo zaba namandla,Nabo bandithiyileyo ngaphandle kwesizathu baba baninzi.
20  Ngokulungileyo babendivuza ngokubi;Baqhubeka bendixhathisa ngenxa yokusukela kwam okulungileyo.
21  Musa ukundishiya, Yehova.Owu Thixo wam, musa ukuba kude nam.
22  Khawuleza ukuza kundinceda,Owu Yehova lusindiso lwam.
137  Ngasemilanjeni yaseBhabhiloni—sahlala phantsi apho.Salila sakuyikhumbula iZiyon.
2  Emithini yemingcunube phakathi kwayoSazixhoma iihadi zethu.
3  Kuba apho abo babesibambe njengabathinjwa bacela kuthi amazwi engoma,Nabo babesenza intlekisa ngayo—ukuze babe nemihlali besithi:“Sivumeleni enye yeengoma zaseZiyon.”
4  Singathini na ukuvuma ingoma kaYehovaEmhlabeni wasemzini?
5  Ukuba ndingakulibala, Yerusalem,Masilibaleke isandla sam sasekunene.
6  Ulwimi lwam malunamathele enkalakahleni yam,Ukuba andithanga ndikukhumbule,Ukuba andithanga ndiyinyuse iYerusalemNgaphezu kwesizathu esikhulu sokuba nemihlali kwam.
7  Khumbula, Yehova, ngokubhekisele koonyana bakaEdom imini yeYerusalem,Abo babesithi: “Yihlubeni! Yihlubeni kuse kwisiseko esingaphakathi kwayo!”
8  Ntombi yaseBhabhiloni, wena uza kuphangwa,Uya kuba noyolo lowo uya kukuvuzaNgempatho yakho owasiphatha ngayo.
9  Uya kuba noyolo lowo ubamba aze abaqhekeze babe ziingcebaAbantwana bakho engxondorheni.
111  Dumisani uYa!
2  Imisebenzi kaYehova mikhulu,
3  Umsebenzi wakhe usisidima nobungangamsha,
4  Uyenzele isikhumbuzo imisebenzi yakhe emangalisayo.
5  Abo bamoyikayo ubanika ukutya.
6  Ubaxelele abantu bakhe amandla emisebenzi yakhe,
7  Imisebenzi yezandla zakhe iyinyaniso nomgwebo;
8  Ixhaswa kakuhle ngonaphakade, ukusa kwixesha elingenammiselo,
9  Uthumele inkululo ebantwini bakhe.
10  Ukoyika uYehova kukuqala kobulumko.
86  Ndithobele indlebe yakho, Yehova. Ndiphendule,Kuba ndixhwalekile kwaye ndilihlwempu.
2  Linda umphefumlo wam, ngokuba ndinyanisekile.UnguThixo wam—msindise umkhonzi wakho—okholose ngawe.
3  Ndibabale, Yehova,Kuba ndibiza kuwe imini yonke.
4  Wenze ube nemihlali umphefumlo womkhonzi wakho,Kuba ndiwuphakamisela kuwe, Yehova, umphefumlo wam.
5  Kuba wena, Yehova, ulungile yaye ukulungele ukuxolela;Buninzi ububele bakho bothando kubo bonke abo babiza kuwe.
6  Wuphulaphule, Yehova, umthandazo wam;Unikele ingqalelo kwilizwi lezibongozo zam.
7  Ngemini yokubandezeleka kwam ndiya kubiza kuwe,Kuba uya kundiphendula.
8  Akukho unjengawe phakathi koothixo, Yehova,Yaye akukho misebenzi injengeyakho.
9  Ziya kuza zonke iintlanga ozenzileyo,Zize ziqubude phambi kwakho, Yehova,Zilizukise negama lakho.
10  Kuba umkhulu yaye wenza izinto ezimangalisayo;UnguThixo, wena wedwa.
11  Ndiyalele, Yehova, ngendlela yakho.Ndiya kuhamba enyanisweni yakho.Yenze imanyane intliziyo yam ukuba iloyike igama lakho.
12  Ndiyakubonga, Yehova Thixo wam, ngayo yonke intliziyo yam,Kwaye ndiya kulizukisa igama lakho ukusa kwixesha elingenammiselo,
13  Kuba bukhulu ububele bakho bothando kum,Yaye uwuhlangule umphefumlo wam eShiyol, emazantsi ayo.
14  Owu Thixo, abakhukhumeleyo bandivukele;Nendibano yabo bangoozwilakhe ifuna umphefumlo wam,Yaye abakubekanga phambi kwabo.
15  Kodwa wena, Yehova, unguThixo onenceba nobabalo,Ozeka kade umsindo nonobubele bothando obuninzi nenyaniso.
16  Buyela kum undibabale.Mnike amandla akho umkhonzi wakho,Umsindise unyana wekhobokazana lakho.
17  Ndenzele umqondiso othetha ukulunga,Ukuze abo bandithiyileyo bawubone babe neentloni.Kuba wena, Yehova, undincedile wandithuthuzela.
32  Unoyolo lowo imvukelo yakhe ixolelweyo, isono sakhe esigutyungelweyo.
2  Unoyolo umntu uYehova angasibaleli kuye isiphoso,Nekungekho nkohliso kumoya wakhe.
3  Ndithi ndakuthi cwaka aphele amathambo am kukugcuma kwam imini yonke.
4  Kuba imini nobusuku isandla sakho sasinzima phezu kwam.Ukufuma kobomi bam kutshintshiwe kwanjengolophu lwasehlotyeni. Seʹlah.
5  Ekugqibeleni isono sam ndisivumile kuwe, nesiphoso sam andisigubungelanga.Ndithe: “Ndiya kukuvuma ukunxaxha kwam kuYehova.”Waza wena wasixolela isiphoso sezono zam. Seʹlah.
6  Ngenxa yoku bonke abanyanisekileyo baya kuthandaza kuweNgelo xesha kuphela xa unokufunyanwa.Ke sona isikhukula samanzi amaninzi, asiyi kumchukumisa.
7  Uyindawo yam yokuzifihla; uya kundilondoloza ekubandezelekeni.Uya kundingqonga ngentswahla yemivuyo yokusindiswa. Seʹlah.
8  “Ndiya kukuqiqisa ndikuyalele ngendlela ofanele uhambe ngayo.Ndiya kukucebisa iliso lam likuwe.
9  Musa ukuzenza ube njengehashe okanye imeyile engenakuqonda,Ukudlamka kwazo okumelwe kulawulwe ngomkhala okanye intamboNgaphambi kokuba zisondele kuwe.”
10  Zininzi iintlungu anazo ongendawo;Kodwa lowo ukholosa ngoYehova, ungqongwe bububele bothando.
11  Yibani nemihlali ngoYehova nivuye, nina bangamalungisa;Nimemelele ngovuyo, nonke nina baneentliziyo ezithe tye.
6  Owu Yehova, ungandohlwayi usemsindweni,Ungandilungisi ucaphukile.
2  Ndibabale, Yehova, kuba ndiyaphelelwa.Ndiphilise, Yehova, kuba amathambo am aphazamisekile.
3  Ewe, umphefumlo wam uphazamiseke kakhulu;Yaye wena, Yehova—kuya kude kube nini na?
4  Buya, Yehova, uwuhlangule umphefumlo wam;Ndisindise ngenxa yobubele bakho obunothando.
5  Kuba ekufeni akukhankanywa;EShiyol ngubani na oya kukubonga?
6  Ndityhafile kukuncwina kwam;Ubusuku bonke ndiyasidadisa isingqengqelo sam;Umandlalo wam ndiwenza uphuphume iinyembezi zam.
7  Iliso lam libuthathaka ngenxa yengqumbo,Laluphele ngenxa yabo bonke abo babonakalisa ubutshaba kum.
8  Mkani kum, nonke nina baqhelisela okwenzakalisayo,Kuba ngokuqinisekileyo uYehova uya kusiva isandi sokulila kwam.
9  UYehova uya kusiva ngokwenene isicelo sam sobabalo;UYehova uya kuwamkela umthandazo wam.
10  Zonke iintshaba zam ziya kuba neentloni kakhulu zize ziphazamiseke;Ziya kujika, ziya kuba neentloni ngephanyazo.
84  Hayi indlela othandeka ngayo umnquba wakho ozukileyo,Owu Yehova wemikhosi!
2  Umphefumlo wam uphelile kukulangazelela iintendelezo zikaYehova.Intliziyo yam nenyama yam imemelela ngovuyo kuTHIXO ophilileyo.
3  Kwanentaka iyifumene indlu,Nenkonjane yazifumanela indlwane,Apho iwabeke khona amantshontsho ayo—Isibingelelo sakho esizukileyo, Yehova wemikhosi, Kumkani wam noThixo wam!
4  Banoyolo abo bahlala endlwini yakho!Basaqhubeka bekudumisa. Seʹlah.
5  Banoyolo abantu abamandla abo akuwe,Abasezintliziyweni zabo oohola bendlela.
6  Abadlula entilini yamatyholo emibhaka,Bawajika abe ngumthombo;Umyaleli uya kuzisongela nangeentsikelelo.
7  Baya kuhamba ngamandla;Ngamnye ubonakala kuThixo eZiyon.
8  Owu Yehova Thixo wemikhosi, wuve umthandazo wam;Ndibekele indlebe, Thixo kaYakobi. Seʹlah.
9  Owu khaka lethu, bona, Thixo,Uze ukhangele ubuso bothanjisiweyo wakho.
10  Kuba imini ezintendelezweni zakho ilunge ngakumbi kunewaka kwenye indawo.Ndikhethe ukuma embundwini wendlu yoThixo wamKunokuba ndizule kwiintente zobungendawo.
11  Kuba uYehova uThixo ulilanga nekhaka;Unikela ubabalo nozuko.UYehova akayi kubandeza nantoni na elungileyo kwabo bahamba ngokungenamposiso.
12  Owu Yehova wemikhosi, unoyolo umntu okholosa ngawe.
31  Ndisabela kuwe, Yehova.Owu ngamana andingeze ndidaniswe.Ndisindise ngobulungisa bakho.
2  Ndithobele indlebe yakho.Ndihlangule ngokukhawuleza.Yiba ligwiba elilulwalwa kum,Indlu eligwiba yokundisindisa.
3  Kuba uyingxondorha yam negwiba lam;Yaye ngenxa yegama lakho uya kundikhokela undikhaphe.
4  Uya kundikhupha emnatheni abandifihlele wona,Kuba uyinqaba yam.
5  Ndiwuyekela esandleni sakho umoya wam.Undikhulule, Yehova THIXO wenyaniso.
6  Ndibathiyile abo bahlonela izithixo ezingento yanto, ezililize;Kodwa mna, ndikholosa ngoYehova.
7  Ndiya kuvuya ndibe nemihlali ngobubele bakho obunothando,Ngenxa yokuba uyibonile inkxwaleko yam;Ukwazile ukubandezeleka komphefumlo wam,
8  Yaye akundinikelanga esandleni sotshaba.Iinyawo zam uzimise endaweni ebanzi.
9  Ndibabale, Yehova, ngokuba ndisezingxakini ezinkulu.Iliso lam libuthathaka ngenxa yengqumbo, umphefumlo wam nesisu sam.
10  Kuba ubomi bam buphelile ngenxa yentlungu,Neminyaka yam ngenxa yokuncwina.Ngenxa yesiphoso sam amandla am akhubekile,Namathambo am abuthathaka.
11  Kubo bonke abo babonisa ubutshaba kum ndilungcikivo,Ndilulo kakhulu kubamelwane bam,Ndilunkwantyiso kwabo bandiqhelileyo.Xa bendibona ngaphandle, bandibalekile.
12  Njengothile ofileyo, ongekho entliziyweni, ndilityelwe;Ndifana nesitya esonakeleyo;
13  Kuba ndiyivile ingxelo embi yabaninzi,Ukothuka kukho macala onke.Xa bebuthelana ndawonye njengamntu mnye nxamnye nam,Bayaceba ukuze bawuthabathe umphefumlo.
14  Kodwa—ndikholose ngawe, Yehova.Ndithe: “UnguThixo wam.”
15  Amaxesha am asesandleni sakho.Ndihlangule esandleni seentshaba zam nakwabo bandisukelayo.
16  Bukhanyise ubuso bakho kumkhonzi wakho.Ndisindise ngobubele bakho bothando.
17  Owu Yehova, ngamana ndingangadaniswa, kuba ndibize wena.Ngamana bangadaniswa abangendawo;Ngamana bangathi cwaka eShiyol.
18  Ngamana imilebe yobuxoki ingangathethi,Ethetha nxamnye nalowo ulilungisa, ingathintelwa kwikratshi nakwindelelo.
19  Hayi ukuba kuninzi kokulunga kwakho, okugcinele abo bakoyikayo!Okunikele kwabo basabela kuwe,Phambi koonyana babantu.
20  Uya kubafihla endaweni efihlakeleyo yakho siquKumayelenqe abantu.Uya kubafihla emnqubeni wakho kwiilwimi zabaxabanayo.
21  Makabongwe uYehova,Kuba undenzele ububele bothando obumangalisayo kwisixeko esicinezelekileyo.
22  Ke mna, ndithe ndakuphakuzela:“Ngokuqinisekileyo ndiya kutshatyalaliswa phambi kwamehlo akho.”Ngokuqinisekileyo ulivile ilizwi lokubongoza kwam xa bendikhalela uncedo kuwe.
23  Owu mthandeni uYehova, nonke nina banyanisekileyo bakhe.Abathembekileyo uYehova uyabalondoloza,Kodwa umvuza ngokugqithiseleyo nabani na obonisa ikratshi.
24  Yibani nesibindi, yaye ngamana iintliziyo zenu zingomelela,Nonke nina balindela kuYehova.
82  UThixo uzimisa kwindibano yaLowo Ungokobuthixo;Phakathi koothixo uyagweba:
2  “Kuya kude kube nini na nigweba ngokungekho sikweniNikhetha ubuso babangendawo? Seʹlah.
3  Yibani ngabagwebi ngenxa yalowo usisisweli nenkwenkwe engenayise.Menzeleni okusesikweni oxhwalekileyo nalowo usweleyo.
4  Sisindiseni isisweli nalowo ulihlwempu;Bahlanguleni esandleni sabo bangendawo.”
5  Abazi, yaye abaqondi;Baqhubeka behamba ebumnyameni;Zonke iziseko zomhlaba ziyashukunyiswa.
6  “Ke mna ndithe, ‘ningoothixo,Kwaye nonke ningoonyana bOyena Uphakamileyo.
7  Ngokuqinisekileyo niya kufa njengoko besenza abantu;Yaye niya kuwa njengayo nayiphi na inkosana!’”
8  Vuka, Thixo, ugwebe umhlaba;Kuba wena ufanele uzenze ilifa zonke iintlanga.
21  Owu Yehova, ukumkani uba nemihlali ngamandla akho;Yaye hayi indlela afuna ukuvuya kakhulu ngayo ngosindiso lwakho!
2  Umnikile umnqweno wentliziyo yakhe,Nomnqweno wemilebe yakhe awalanga nayo. Seʹlah.
3  Kuba uye wamhlangabeza ngeentsikelelo zokulungileyo,Waza wabeka entlokweni yakhe isithsaba segolide esulungekisiweyo.
4  Ucele ubomi kuwe. Wamnika,Imihla emide ukusa kwixesha elingenammiselo, kude kube ngonaphakade.
5  Uzuko lwakhe lukhulu kusindiso lwakho.Isidima nobungangamsha ububeke kuye.
6  Kuba ummisele ukuba asikelelwe kakhulu ngonaphakade;Umenza achulumance ngemihlali ebusweni bakho.
7  Kuba ukumkani ukholosa ngoYehova,Kwanangobubele obunothando bOyena Uphakamileyo. Akayi kushukunyiswa.
8  Isandla sakho siya kuzifumana zonke iintshaba zakho;Isandla sakho sasekunene siya kubafumana abo bakuthiyileyo.
9  Uya kubamisa njengeziko lomlilo ngexesha elimiselweyo lengqalelo yakho.UYehova uya kubaginya ngomsindo wakhe, yaye umlilo wakhe uya kubadla.
10  Isiqhamo sabo uya kusitshabalalisa emhlabeni,Nenzala yabo phakathi koonyana babantu.
11  Kuba bathumele okubi kuwe;Bacinge iingcamango abangakwaziyo ukuziphumeza.
12  Kuba uya kubenza baphethuke basabeNgemitya yesaphetha sakho oyilungiselele ubuso babo.
13  Phakanyiswa emandleni akho, Yehova.Siya kuvuma sicule uncuthu lwengoma ngokomelela kwakho.
25  Owu Yehova, ndiwuphakamisela kuwe umphefumlo wam.
2  Owu Thixo wam, ndikholose ngawe;Ngamana ndingangadani.Ngamana iintshaba zam azingendivuyeleli.
3  Akukho namnye kwabo bathembela ngawe oya kudana.Baya kudana abo benza ngobuqhophololo ngaphandle kwempumelelo.
4  Ndazise iindlela zakho, Yehova;Ndifundise iindlela zakho.
5  Ndihambise enyanisweni yakho undifundise,Ngokuba unguThixo ongumsindisi wam.
6  Owu Yehova yikhumbule inceba yakho nobubele bakho bothando,Kuba zisukela kwixesha elingenammiselo.
7  Ungazikhumbuli izono zobutsha bam nemvukelo yam.Ngokobubele bakho obunothando ndikhumbule,Ngenxa yokulunga kwakho, Yehova.
8  Ulungile yaye uthe tye uYehova.Kungenxa yoko eyalela aboni endleleni.
9  Uya kubangela abalulamileyo bahambe kwimimiselo yakhe,Yaye abalulamileyo uya kubafundisa indlela yakhe.
10  Zonke iindlela zikaYehova zibububele bothando nenyanisoNgenxa yabo bagcina umnqophiso wakhe nezikhumbuzo zakhe.
11  Ngenxa yegama lakho, Yehova,Umele usixolele kwanesiphoso sam, kuba sikhulu.
12  Ke kaloku, ngubani na umntu owoyika uYehova?Womyalela indlela aya kuyinyula.
13  Umphefumlo wakhe uya kuhlala ekulungeni,Nenzala yakhe iya kuwudla ilifa umhlaba.
14  Ukusondelelana noYehova kokwabo bamoyikayo,Kwanomnqophiso wakhe, ubabangela bawazi.
15  Amehlo am ahlala ekhangele kuYehova,Kuba nguye okhupha iinyawo zam emnatheni.
16  Bubhekise kum ubuso bakho, undibabale;Kuba ndindedwa yaye ndixhwalekile.
17  Ukubandezeleka kwentliziyo yam kwandile;Kwiingcinezelo eziphezu kwam ndikhuphe.
18  Yibone inkxwaleko yam nenkathazo yam,Uze uzixolele zonke izono zam.
19  Bona ukuba zininzi kangakanani iintshaba zam,Yaye zindithiye ngentiyo enogonyamelo.
20  Wulinde umphefumlo wam undihlangule.Ngamana ndingangadaniswa, kuba ndisabela kuwe.
21  Ingqibelelo nokutye tye makundilondoloze,Kuba ndithembela kuwe.
22  Owu Thixo, mkhulule uSirayeli kuko konke ukubandezeleka kwakhe.
92  Kulungile ukubulela kuYehovaNokuculela igama lakho uncuthu lwengoma, wena ungOyena Uphakamileyo;
2  Ukubuxela kwakusasa ububele bakho bothandoNokuthembeka kwakho ebudeni bobusuku,
3  Ngesixhobo esineentambo ezilishumi nangesigingci,Ngomculo ohlokomayo wohadi.
4  Kuba undenze ndanemihlali, Yehova, ngenxa yomsebenzi wakho;Ngenxa yomsebenzi wezandla zakho ndimemelela ngovuyo.
5  Hayi indlela emikhulu ngayo imisebenzi yakho, Yehova!Iingcamango zakho zinzulu kakhulu.
6  Akukho mntu ungaqiqiyo unokuzazi,Kungekho nasiyatha sinokukuqonda oku.
7  Ekuhlumeni kwabo bangendawo njengotyaniNabo bonke abo baqhelisela okwenzakalisayo betyatyamba,Oko kukuze babhujiswe ngonaphakade.
8  Kodwa wena uphezulu ukusa kwixesha elingenammiselo, Yehova.
9  Kuba, khangela! iintshaba zakho, Yehova,Kuba, khangela! iintshaba zakho ziya kutshabalala;Bonke abo baqhelisela okwenzakalisayo baya kwahlulwa omnye komnye.
10  Kodwa uya kuluphakamisa uphondo lwam njengolo lwenqu;Ndiya kuzenza ndifume ngeoli entsha.
11  Neliso lam liya kukhangela ezintshabeni zam;Iindlebe zam ziya kuva ngabo kanye bandivukelayo, abenzi-bubi.
12  Ilungisa liya kutyatyamba njengesundu;Liya kukhula njengomsedare waseLebhanon.
13  Abo batyalwe endlwini kaYehova,Ezintendelezweni zoThixo wethu, baya kutyatyamba.
14  Baya kuqhubeka bechuma ebudeni bokuba nezimvi,Baya kuqhubeka betyebile yaye besiba nentlahla,
15  Ukuze baxele ukuba uYehova uthe tye.Yena uliLiwa lam, ekungekho ntswela-bulungisa kuye.
113  Dumisani uYa!Nikelani indumiso, nina bakhonzi bakaYehova,Dumisani igama likaYehova.
2  Ngamana igama likaYehova lingabongwaUkususela ngoku kuse phambili nakwixesha elingenammiselo.
3  Ukususela ekuphumeni kwelanga kude kuse ekutshoneni kwaloIgama likaYehova malidunyiswe.
4  UYehova uphakamile ngaphezu kweentlanga zonke;Ubuqaqawuli bakhe bungaphezu kwamazulu.
5  Ngubani na onjengoYehova uThixo wethu,Yena ohlala phezulu?
6  Uyazithoba ukuze akhangele ezulwini nasemhlabeni,
7  Uvusa eluthulini isisweli;Uphakamisa ihlwempu eluthuthwini,
8  Ukuze alihlalise nezidwangube,Nezidwangube zabantu balo.
9  Uhlalisa umfazi oludlolo endlwiniNjengonina ovuyayo woonyana.Dumisani uYa!
13  Koda kube nini na undilibala, Yehova? Ngonaphakade na?Koda kube nini na ubufihlile ubuso bakho kum?
2  Koda kube nini na ndixhathisa ngomphefumlo wam,Intliziyo yam iba sentlungwini emini?Koda kube nini na utshaba lwam luphakanyiswa ngaphezu kwam?
3  Ndikhangele; ndiphendule, Yehova Thixo wam.Wenze akhanye amehlo am, ukuze ndingalali ekufeni,
4  Ukuze utshaba lwam lungathi: “Ndimoyisile!”Ukuze iintshaba zam zingavuyi ngenxa yokuba ndishukunyisiwe.
5  Ke mna, ndikholose ngobubele bakho bothando;Mayivuye intliziyo yam ngosindiso lwakho.
6  Ndiya kumvumela ingoma uYehova, kuba uqhubene nam ngokunomvuzo.
14  Lowo ungenangqiqo uthe entliziyweni yakhe:“Akakho uYehova.”Benze ngokonakala, ziyacekiseka izenzo zabo.Akukho namnye owenza okulungileyo.
2  Ke yena uYehova, ukhangele phantsi koonyana babantu esezulwini,Ukuze abone enoba kukho nabani na onengqiqo, nabani na ofuna uYehova.
3  Bonke baphambukile, bonke bonakele ngokufanayo;Akukho namnye owenza okulungileyo,Nokuba abe mnye.
4  Ngaba akukho namnye kwabo baqhelisela okwenzakalisayo onolwazi,Badla abantu bam njengoko besidla isonka?Abambizanga noYehova.
5  Apho bazaliswa lunkwantyo olukhulu,Kuba uYehova uphakathi kwesizukulwana sabangamalungisa.
6  Icebo lalowo uxhwalekileyo niya kulihlazisa,Ngenxa yokuba uYehova uyindawo yakhe yokusabela.
7  Owu akwaba usindiso lukaSirayeli beluseZiyon!Ekubuyiseni kukaYehova abantu bakhe abathinjiweyo,Makavuye uYakobi, abe nemihlali uSirayeli.
123  Ndiwaphakamisele kuwe amehlo am,Wena uhlala emazulwini.
2  Khangela! Njengoko enjalo amehlo abakhonzi esandleni senkosi yabo,Njengoko enjalo amehlo esicakakazi esandleni senkosikazi yaso,Anjalo amehlo ethu kuYehova uThixo wethuAde asibabale.
3  Sibabale, Yehova, sibabale;Kuba sanele kakhulu kukudelwa.
4  Umphefumlo wethu wanele kakhulu kukugculelwa ngabo bahleli ngokukhululeka,Kukudelwa ngabo bakhukhumeleyo.
98  Mvumeleni ingoma entsha uYehova,Kuba ziyamangalisa izinto azenzileyo.Isandla sakhe sasekunene, yona kanye ingalo yakhe engcwele, imzuzele usindiso.
2  UYehova ulwazisile usindiso lwakhe;Emehlweni eentlanga ubutyhilile ubulungisa bakhe.
3  Ubukhumbule ububele bakhe bothando nokuthembeka kwakhe kwindlu kaSirayeli.Zonke iziphelo zomhlaba zilubonile usindiso loThixo wethu.
4  Dumani kuYehova ngoloyiso, nonke nina bantu bomhlaba.Chwayitani, nimemelele ngovuyo, nicule uncuthu lwengoma.
5  Culani uncuthu lwengoma kuYehova ngohadi,Ngohadi nangelizwi loncuthu lwengoma.
6  Ngamaxilingo nangesandi sesigodloDumani ngoloyiso phambi koKumkani, uYehova.
7  Malududume ulwandle noko kuluzalisileyo,Ilizwe elinemveliso nabo bahlala kulo.
8  Imilambo mayiqhwabe izandla;Neentaba xa zizonke mazimemelele ngovuyo
9  Phambi koYehova, kuba uze kugweba umhlaba.Uya kuligweba ilizwe elinemveliso ngobulungisaNezizwana ngokuthe tye.
145  Ndiza kukuphakamisa, Thixo wam Kumkani,Yaye ndiza kulibonga igama lakho ukusa kwixesha elingenammiselo, ewe, ngonaphakade.
2  Imini yonke ndiza kukubonga,Kwaye ndiza kulidumisa igama lakho ukusa kwixesha elingenammiselo, ewe, ngonaphakade.
3  UYehova mkhulu yaye ngowokudunyiswa kakhulu,Nobukhulu bakhe abuphengululeki.
4  Izizukulwana ngezizukulwana ziya kuyincoma imisebenzi yakho,Ziya kuzixela izenzo zakho zamandla.
5  Ubungangamsha obuzukileyo besidima sakhoNemibandela yemisebenzi yakho emangalisayo ndiza kuzixhalabisa ngayo.
6  Baya kuthetha ngamandla ezinto zakho ezoyikekayo;Bona ke ubukhulu bakho, ndiza kubuvakalisa.
7  Baya kumpompoza ngokukhankanywa kobuninzi bokulunga kwakho,Nangenxa yobulungisa bakho baya kumemelela ngovuyo.
8  UYehova unobabalo nenceba,Uzeka kade umsindo yaye unobubele bothando kakhulu.
9  UYehova ulungile kubo bonke,Neenceba zakhe zikuyo yonke imisebenzi yakhe.
10  Yonke imisebenzi yakho iya kukubonga, Yehova,Nabanyanisekileyo bakho baya kukubonga.
11  Baya kuthetha ngozuko lobukumkani bakho,Nangamandla akho baya kuthetha,
12  Ukuba babazise oonyana babantu izenzo zakhe zamandlaNozuko lobungangamsha bobukumkani bakhe.
13  Ubukumkani bakho bubukumkani ngawo onke amaxesha angenammiselo,Nolawulo lwakho lukuzo zonke izizukulwana eziya kulandelelana.
14  UYehova uyabaxhasa bonke abawayo,Yaye uyabaphakamisa bonke abaqubudileyo.
15  Amehlo onke akhangela kuwe ngethemba,Kwaye uyabanika ukutya kwabo ngexesha lako.
16  Uyasivula isandla sakhoUze wanelise umnqweno wayo yonke into ephilayo.
17  UYehova ulilungisa kuzo zonke iindlela zakheYaye unyanisekile kuyo yonke imisebenzi yakhe.
18  Usondele uYehova kubo bonke abo bambizayo,Kubo bonke abo bambiza ngenyaniso.
19  Uya kukwenza oko kunqwenelwa ngabo bamoyikayo,Nokukhalela kwabo uncedo uya kukuva, yaye uya kubasindisa.
20  UYehova uyabalinda bonke abo bamthandayo,Kodwa bonke abangendawo uya kubabhubhisa.
21  Umlomo wam uya kuthetha indumiso kaYehova;Inyama yonke mayilibonge igama lakhe elingcwele ukusa kwixesha elingenammiselo, ewe, ngonaphakade.
29  Mnikeni uYehova, nina bonyana babo bomeleleyo,Mnikeni uYehova uzuko namandla.
2  Mnikeni uYehova uzuko lwegama lakhe.Qubudani kuYehova ngokuhomba okungcwele.
3  Ilizwi likaYehova liphezu kwamanzi;UThixo ozukileyo ududumile.UYehova uphezu kwamanzi amaninzi.
4  Ilizwi likaYehova linamandla;Ilizwi likaYehova linobungangamsha.
5  Ilizwi likaYehova laphula imisedare;Ewe, uYehova waphula imisedare yaseLebhanon,
6  Ubenza badlobe njengethole,ILebhanon neSiriyon njengoonyana benqu.
7  Ilzwi likaYehova lixabela ngamadangatye omlilo;
8  Ilizwi likaYehova lenza intlango izibhijabhije,UYehova wenza intlango yaseKadeshe izibhijabhije.
9  Ilizwi likaYehova lenza amaxhamakazi azibhijabhije enenimbaYaye liwahluba abe ze amahlathi.Kwaye etempileni yakhe ngamnye uthi: “Luzuko!”
10  UYehova uhleli phezu konogumbe;Yaye uYehova uhleli njengokumkani ukusa kwixesha elingenammiselo.
11  UYehova uya kubanika amandla ngokwenene abantu bakhe.UYehova uya kubasikelela ngoxolo abantu bakhe.
40  Ndithembele kuYehova ngokunyaniseka,Waza wayithobela kum indlebe yakhe wakuva ukukhalela kwam uncedo.
2  Kwakhona wandinyusa wandikhupha emhadini ogqumayo,Eludakeni lomgxobhozo.Wandula ke waluvelisa unyawo lwam engxondorheni;Wawamisela ngokuqinileyo amanyathelo am.
3  Ngokubhekele phaya, wafaka ingoma entsha emlonyeni wam,Indumiso yoThixo wethu.Abaninzi baya kuyibona boyike,Yaye baya kukholosa ngoYehova.
4  Inoyolo indoda eyomeleleyo ebeke inkoloseko yayo kuYehovaNengabubhekisanga kubantu abadelelayo ubuso bayo,Nakwabo baphambukela ebuxokini.
5  Zininzi izinto ozenzileyo,Owu Yehova Thixo wam, kwanemisebenzi yakho emangalisayo neengcamango zakho kuthi;Akukho namnye onokuthelekiswa nawe.Ukuba bendityekele ekuxeleni ndize ndithethe ngazo,Zininzi kakhulu kunokuba ndinokubalisa.
6  Akuyoliswanga ngumbingelelo nomnikelo;Ezi ndlebe zam uzivulile.Umnikelo otshiswayo nomnikelo wesono akuwucelanga.
7  Ngenxa yoko, ndithe: “Ndizile,Emqulwini wencwadi kubhaliwe ngam.
8  Ukwenza ukuthanda kwakho, Thixo wam, kundiyolisile,Nomthetho wakho ungaphakathi ezibilinini zam.
9  Iindaba ezilungileyo zobulungisa ndizixelile ebandleni elikhulu.Khangela! Imilebe yam andiyithinteli.Owu Yehova, ukwazi kakuhle oko.
10  Ubulungisa bakho andibugubungelanga ngaphakathi entliziyweni yam.Ukuthembeka kwakho nosindiso lwakho ndiluvakalisile.Ububele bakho bothando nokunyanisa kwakho andikufihlanga ebandleni elikhulu.”
11  Owu Yehova, musa ukuyeka ukundisizela.Ububele bakho bothando nokunyanisa kwakho makundilondoloze rhoqo.
12  Kuba iintlekele zandirhawula de azaba nakubalwa.Ndafikelwa ziziphoso zakho ezingakumbi kunokuba ndinokuzibona;Zaba ninzi ngakumbi kuneenwele zentloko yam,Nentliziyo yam yandishiya.
13  Owu Yehova, kholiswa kukundihlangula.Owu Yehova, khawuleza ukuza kundinceda.
14  Mababe neentloni badane kunye bonkeAbo bafuna umphefumlo wam ukuze bawutshayele.Mababuye umva bathotywe abo bayoliswa yintlekele yam.
15  Abo mabajonge bathi manga ngenxa yehlazo laboAbo bathi kum: “Heke! Heke!”
16  Mabagcobe babe nemihlali ngawe abo,Bonke abo bakufunayo.Mabathi rhoqo: “Makenziwe mkhulu uYehova,”Abo bathanda ukusindiswa nguwe.
17  Kodwa mna ndixhwalekile yaye ndilihlwempu.UYehova uyandigqala.Uluncedo lwam noMsindisi wam.Owu Thixo wam, musa ukulibala kakhulu.
124  “Ukuba ibingekuko ukuba uYehova ebenathi,”Makatsho ke uSirayeli ngoku,
2  “Ukuba ibingekuko ukuba uYehova ebenathiEkuvukelweni kwethu ngabantu,
3  Ngoko ngebesiginye siphila,Ekuvutheni komsindo wabo kuthi.
4  Ngoko namanzi ngesikhukulisile,Umsinga ngewudlule phezu komphefumlo wethu.
5  Ngoko ngekudlule phezu komphefumlo wethuAmanzi okukhukhumala.
6  Makabongwe uYehova, ongasinikelangaUkuba sibe lixhoba emazinyweni abo.
7  Umphefumlo wethu unjengentaka ebalekileyoEsibatheni sabo bathiyelayo.Isibatha saphukile,Yaye thina sibalekile.
8  Uncedo lwethu lusegameni likaYehova,UMenzi wezulu nomhlaba.”
126  Ekubabuyiseni kukaYehova abathinjwa baseZiyon,Saba njengabo babephupha.
2  Ngelo xesha umlomo wethu wazaliswa kukuhleka,Nolwimi lwethu yintswahla yovuyo.Ngelo xesha batsho phakathi kweentlanga ukuthi:“Inkulu into abenzele yona uYehova.”
3  Inkulu into asenzele yona uYehova.Siye savuya.
4  Libuyise, Yehova, iqela labathinjwa bethu,Njengemisinga yaseNegebhi.
5  Abo bahlwayela imbewu ngeenyembeziBaya kuvuna ngentswahla yovuyo.
6  Nalowo uthi nakanjani na aphume, elila,Ethwele ingxowa ezele yimbewu,Nakanjani na uya kufika enentswahla yovuyo,Ethwele izithungu zakhe.
121  Ndiya kuwaphakamisela ezintabeni amehlo am.Luya kuvela phi na uncedo lwam?
2  Uncedo lwam luvela kuYehova,UMenzi wezulu nomhlaba.
3  Akunakwenzeka ukuba avumele unyawo lwakho lutyibilike.Akunakwenzeka ukuba Lowo ukulindileyo ozele.
4  Khangela! Akayi kozela, engayi kulala,Lowo ulinde uSirayeli.
5  UYehova ukulindile.UYehova ungumthunzi wakho ngasekunene kwakho.
6  Emini akuyi kubethwa lilanga,Nayinyanga ebusuku.
7  UYehova uya kukulinda entlekeleni yonke.Uya kuwulinda umphefumlo wakho.
8  UYehova uya kukulinda ukuphuma kwakho nokungena kwakhoUkususela ngoku kuse kwixesha elingenammiselo.
102  Owu Yehova, wuve umthandazo wam;Ngamana ukukhalela kwam uncedo kungafikelela kuwe.
2  Musa ukubufihla ubuso bakho kum ngemini yokuba sezingxakini ezinkulu kwam.Ndithobele indlebe yakho;Ngemini yokubiza kwam, khawuleza, undiphendule.
3  Kuba imihla yam iphelile kanye njengomsi,Namathambo am avutha kanye njengeziko lomlilo.
4  Intiliziyo yam ibethiwe kanye njengotyani yaye yomisiwe,Kuba ndilibele ukutya ukutya kwam.
5  Ngenxa yesandi sokuncwina kwamAmathambo am anamathele enyameni yam.
6  Ndifana nengcwangube yentlango.Ndiye ndanjengesikhova esincinane seendawo eziphanzileyo.
7  Ndibhityile,Yaye ndinjengentaka eyodwa eluphahleni.
8  Iintshaba zam zindingcikivile imini yonke.Abo bandenza isidenge bafunga ngam.
9  Kuba ndidle uthuthu kanye njengesonka;Nezinto endiziselayo ndiziphithikeze nokulila,
10  Ngenxa yesiqalekiso sakho nokucaphuka kwakho;Kuba undiphakamisile, ukuze undilahle.
11  Imihla yam injengokoluka kwamathunzi,Yaye mna ndomile njengotyani.
12  Wena ke, Yehova, uya kuhlala ukusa kwixesha elingenammiselo,Nesikhumbuzo sakho siya kuba kwizizukulwana ngezizukulwana.
13  Uya kusukuma, uya kuba nenceba kuyo iZiyon,Kuba lixesha lokuba ube nobabalo kuyo,Kuba ixesha elimisiweyo lifikile.
14  Kuba abakhonzi bakho bakholisiwe ngamatye ayo,Kwaye babhekisa inkoliseko yabo eluthulini lwayo.
15  Iintlanga ziya kuloyika igama likaYehova,Nabo bonke ookumkani bomhlaba ubuqaqawuli bakho.
16  Kuba ngokuqinisekileyo uYehova uya kuyakha iZiyon;Umele abonakale esebuqaqawulini bakhe.
17  Ngokuqinisekileyo uya kuphethukela emthandazweni wabo baphangwe yonk’ into,Aze angawudeli umthandazo wabo.
18  Oku kubhalelwe isizukulwana esizayo;Nabantu abaza kudalwa baya kumdumisa uYa.
19  Kuba ukhangele phantsi esendaweni yakhe ephakamileyo engcwele,Esemazulwini kanye uYehova ukhangele emhlabeni,
20  Ukuze akuve ukuncwina kwebanjwa,Abakhulule abo bamiselwe ukuba bafe;
21  Ukuze igama likaYehova livakaliswe eZiyonNendumiso yakhe eYerusalem,
22  Xa izizwana ziqokelelwe zonke ndawonye,Nezikumkani ukuba zikhonze uYehova.
23  Endleleni wawaxhwalekisa amandla am,Wayinqumla imihla yam.
24  Ndathi ke: “Owu Thixo wam,Musa ukundisusa kwisiqingatha semihla yam;Iminyaka yakho ikuzo zonke izizukulwana.
25  Wazibeka kwakudala iziseko zomhlaba,Namazulu angumsebenzi wezandla zakho.
26  Ezo zinto ziya kutshabalala, kodwa wena uya kuqhubeka umile;Zonke ziya kuguga kanye njengesambatho.Uya kuzithabathel’ indawo kanye njengesinxibo, yaye ziya kuligqiba ithuba lazo.
27  Kodwa wena ukwanguwe, neminyaka yakho ayiyi kuphela.
28  Oonyana babakhonzi bakho baya kuqhubeka behlala;Kwaye phambi kwakho inzala yabo iya kumiselwa ngokuqinileyo.”
140  Ndihlangule, Yehova, kubo abantu ababi;Ngamana ungandilondoloza nasemntwini wezenzo zogonyamelo,
2  Abo baceba izinto ezimbi entliziyweni yabo,Abaqhubeka behlasela imini yonke njengasezimfazweni.
3  Balulolile ulwimi lwabo njengolo lwenyoka;Ubuhlungu berhamba elineempondwana buphantsi kwemilebe yabo. Seʹlah.
4  Ndigcine, Yehova, ezandleni zongendawo;Ngamana ungandilondoloza nasemntwini wezenzo zogonyamelo,Abo bacebe ukukhubekisa amanyathelo am.
5  Abaziphakamisileyo bandifihlele isibatha;Yaye baneke iintsontelo njengomnatha ecaleni komkhondo.Bandibekele imigibe. Seʹlah.
6  Ndithe kuwe Yehova: “UnguThixo wam.Beka indlebe, Yehova, elizwini lezibongozo zam.”
7  Owu Yehova Nkosi enguMongami, mandla osindiso lwam,Uyikhusele intloko yam ngemini yomkhosi oxhobileyo.
8  Musa ukumnika, Yehova, iminqweno yongendawo.Musa ukukuxhasa ukwenza kwakhe amayelenqe, ukuze bangaphakanyiswa. Seʹlah.
9  Zona ke iintloko zabo bandingqongileyo,Ngamana bangagutyungelwa yinkathazo yemilebe yabo.
10  Ngamana bangaphoselwa amalahle avuthayo.Mabawiswe emlilweni, emihadini enamanzi, ukuze bangabi nakuvuka.
11  Othetha kakhulu—makangamiselwa ngokuqinileyo emhlabeni.Umntu wogonyamelo—ububi mabumzingele, bumntlokothise ngokuphindaphindiweyo.
12  Ndiyazi ukuba uYehova uya kuliphumezaIbango elisemthethweni loxhwalekileyo, umgwebo wamahlwempu.
13  Ngokuqinisekileyo amalungisa aya kubulela kwigama lakho;Abathe tye baya kuhlala phambi kobuso bakho.
60  Owu Thixo, usilahlile, usityhobozile,Unomsindo. Ufanele usibuyise.
2  Uwubangele wanyikima umhlaba, uwucandile.Philisa iintanda zawo, kuba ushukumile.
3  Ubangele abantu bakho babona ubunzima.Usiselise iwayini esihexisayo.
4  Ubanike umqondiso abo bakoyikayoUkuba basabe ngokugosogoso ngenxa yesaphetha. Seʹlah.
5  Ukuze bahlangulwe abathandekayo bakho,Sisindise ngesandla sakho sasekunene uze usiphendule.
6  UThixo uthethile ebungcweleni bakhe wathi:“Ndiza kugcoba, ndinikele ngeShekem njengesahlulo;Nentili yaseSukoti ndiya kuyilinganisa.
7  UGiliyadi ngowam noManase ngowam,UEfrayim uyinqaba yalowo uyintloko kum;UYuda ngumsimelelo womyaleli wam.
8  UMowabhi yimbiza yam yokuhlambela.Ndiya kuyiphosa phezu koEdom imbadada yam.Naphezu kwelamaFilisti ndiya kuduma ngoloyiso.”
9  Ngubani na oya kundizisa kwisixeko esingqingiweyo?Ngubani na oya kundikhokelela kwaEdom ngokuqinisekileyo?
10  Asinguwe na, Thixo, osilahlileyoNongahambiyo nemikhosi yethu njengoThixo?
11  Sinike uncedo ekubandezelekeni,Ekubeni usindiso lomntu wasemhlabeni lungento yanto.
12  KuThixo siya kuzuza amandla,Yaye yena uya kuzinyathela iintshaba zethu.
53  Lowo ungenangqiqo uthe entliziyweni yakhe:“Akakho uYehova.” Benze ngokonakala yaye benze ngokucekisekayo ngentswela-bulungisa;Akukho namnye owenza okulungileyo.
2  Ke yena uThixo, ukhangele phantsi koonyana babantu esezulwini,Ukuze abone enoba kukho nabani na onengqiqo, nabani na ofuna uYehova.
3  Bonke babuyele emva, bonke bonakele ngokufanayo;Akukho namnye owenza okulungileyo,Nokuba abe mnye.
4  Ngaba akukho namnye kwabo baqhelisela okwenzakalisayo onolwazi,Badla abantu bam njengoko besidla isonka?Abambizanga noYehova.
5  Apho bazaliswa lunkwantyo olukhulu,Apho kwakungqineke kungekho kunkwantya;Kuba uThixo uya kuwachithachitha ngokuqinisekileyo amathambo akhe nabani na omisa inkampu nxamnye nawe.Uya kubahlazisa ngokuqinisekileyo, kuba uYehova ubagatyile.
6  Owu akwaba usindiso oluzukileyo lukaSirayeli beluseZiyon!Ekubuyiseni kukaYehova abantu bakhe abathinjiweyo.Makavuye uYakobi, abe nemihlali uSirayeli.
39  Ndathi: “Ndiya kuzilinda iindlela zamUkuze ndilugcine ulwimi lwam lungoni.Ndiya kubeka isicheme njengomlindi emlonyeni wam,Logama nje kukho ongendawo phambi kwam.”
2  Ndathula andathetha;Ndathi cwaka kokulungileyo,Yacinezelwa intlungu yam.
3  Intliziyo yam yaba shushu ngaphakathi kum;Ekuncwineni kwam umlilo waqhubeka uvutha.Ndathetha ngolwimi lwam ndathi:
4  “Owu Yehova, ndibangele ndisazi isiphelo sam,Nomlinganiselo weentsuku zam—uyintoni na,Ukuze ndazi ukuba bufutshane kangakanani na ubomi bam.
5  Khangela! Iintsuku zam uzenze zambalwa;Nobude bobomi bam abunto phambi kwakho.Ngokuqinisekileyo bonke abantu basemhlabeni, nangona bemi ngokuqinileyo, bangumphunga nje kuphela. Seʹlah.
6  Ngokuqinisekileyo umntu uhambahamba njengesithunzi.Ngokuqinisekileyo baxokozela ngelize.Umntu ufumba izinto engazi ukuba ngubani na oya kuzihlanganisa.
7  Owu Yehova, bendithembe ntoni na?Ndilindele kuwe.
8  Ndihlangule kuko konke ukunxaxha kwam.Musa ukundenza ungcikivo kulowo ungenangqiqo.
9  Ndiqhubeke ndingathethi; ndingenakuwuvula umlomo wam,Kuba oko kwenziwe nguwe.
10  Sisuse kum isibetho sakho.Ngenxa yobutshaba besandla sakho ndifikelele esiphelweni.
11  Umntu umlungise ngokumohlwayela isiphoso,Izinto zakhe ezinqwenelekayo uzidla njengoko lisenza inundu.Ngokuqinisekileyo bonke abantu basemhlabeni bangumphunga. Seʹlah.
12  Wuve umthandazo wam, Yehova,Uze ukubekele indlebe ukukhalela kwam uncedo.Kwiinyembezi zam musa ukuthi cwaka.Kuba ndingumphambukeli kuwe,Umfiki ngokufanayo nabo bonke ookhokho bam.
13  Jonga kude kum, ukuze ndiqaqambeNgaphambi kokuba ndimke ndingabikho.”
56  Ndibabale, Thixo, ngenxa yokuba umntu ofayo undingqavule.Esilwa imini yonke, uqhubeka endicinezela.
2  Iintshaba zam ziqhubeka zindingqavula imini yonke,Kuba baninzi abalwa nam beziphakamisile.
3  Nokuba ndoyika ngaluphi na usuku, mna ndiya kukholosa ngawe.
4  Ndikunye noThixo ndiya kulidumisa ilizwi lakhe.Ndikholose ngoThixo; andiyi koyika.Inokundenza ntoni na inyama?
5  Imini yonke baqhubeka bephazamisa imicimbi yam yobuqu;Zonke iingcinga zabo zibububi nxamnye nam.
6  Bayahlasela, bayazifihla,Bona baqhubeka bejonge amanyathelo am,Ngoxa belindele umphefumlo wam.
7  Bakhahlele ngenxa yokwenzakalisa kwabo.Ngomsindo  zihlise izizwana, Thixo.
8  Ukubhaca kwam wena ukuxelile.Iinyembezi zam zifake kwintsuba yakho.Ngaba azikho encwadini yakho?
9  Ngelo xesha iintshaba zam ziya kubuya, ngosuku endibiza ngalo;Oku ndikwazi kakuhle, ukuba uThixo ungowam.
10  Ndikunye noThixo ndiya kulidumisa ilizwi lakhe;Ndikunye noYehova ndiya kulidumisa ilizwi lakhe.
11  Ndikholosa ngoThixo. Andiyi koyika.Unokundenza ntoni na umntu wasemhlabeni?
12  Owu Thixo, ziphezu kwam izibhambathiso zakho.Ndiya kwenza umbulelo kuwe.
13  Kuba uwuhlangule umphefumlo wam ekufeni—Ngaba akuzihlangulanga iinyawo zam ekukhubekeni?—Ukuze ndihambahambe phambi koThixo ekukhanyeni kwabo baphilayo.
134  Mbongeni uYehova,Nonke nina bakhonzi bakaYehova,Nina enimi endlwini kaYehova ebudeni bobusuku.
2  Phakamisani izandla zenu ebungcweleniNize nibonge uYehova.
3  Ngamana uYehova anganisikelela eZiyon,Yena onguMenzi wezulu nomhlaba.
142  Ngelizwi lam, ndamemeza kuYehova ndicela uncedo;Ngelizwi lam, ndakhala kuYehova ndifuna ubabalo.
2  Ndakuphalazela kuye ukuxhalaba kwam;Ndaqhubeka ndikuxela kuye ukubandezeleka kwam,
3  Ekutyhafeni komoya wam ngaphakathi kwam.Wandula ke wena wayazi indlela yam.Emendweni endihamba ngawoBandifihlele isibatha.
4  Khangela ngasekunene uze uboneUkuba akukho bani unikela nayiphi na ingqalelo kum.Indawo yam yokusabela itshabalele kum;Akukho bani ubuzisayo ngomphefumlo wam.
5  Ndimemeze kuwe, Yehova, ndicela uncedo.Ndathi: “Uyindawo yam yokusabela,Isabelo sam elizweni labaphilayo.”
6  Nikela ingqalelo kwisikhalo sam sokubongoza,Kuba ndihlwempuzeke kakhulu.Ndihlangule kubatshutshisi bam,Kuba bomelele ngakumbi kunam.
7  Wukhuphe entolongweni umphefumlo wamUkuze ndibonge igama lakho.Mandiphahlwe ngamalungisa,Ngenxa yokuba undiphatha ngokufanelekileyo.
133  Khangela! Hayi indlela ekulunge nekuthandeka ngayoUkuba abazalwana bahlale ndawonye ngomanyano!
2  Kunjengeoli elungileyo entloko,Ehla ezindevini,Ezindevini zika-Aron,Ehla ngomphetho wezambatho zakhe.
3  Kunjengombethe weHermonOhla phezu kweentaba zaseZiyon.Kuba uYehova wayalela ukuba kubekho intsikelelo apho,Kwanobomi ukusa kwixesha elingenasiphelo.
119  Banoyolo abo bandlela yabo ingenasiphoso,Abo bahamba emthethweni kaYehova.
2  Banoyolo abo bagcina izikhumbuzo zakhe;Bamfune ngentliziyo yonke.
3  Ngokwenene abaqheliseli ntswela-bulungisa.Bahambe ngeendlela zakhe.
4  Wena ngokuyalelayo unikele imiyalelo yakhoUkuba igcinwe ngenyameko.
5  Owu akwaba iindlela zam bezimiselwe ngokuqinileyoUkugcina imimiselo yakho!
6  Ngoko ke bendingayi kuba nazintloni,Xa ndikhangela kuyo yonke imiyalelo yakho.
7  Ndiya kukubonga ngentliziyo ethe tye,Ekuzifundeni kwam izigwebo zakho zobulungisa.
8  Ndiyaqhubeka ndiyigcina imimiselo yakho.Owu musa ukundishiya ngokupheleleyo.
9  Umfana uya kuwuhlambulula njani na umendo wakhe?Ngokuzilinda ngokwelizwi lakho.
10  Ndikufune ngentliziyo yam iphela.Musa ukundibangela ndihambe ndibhadula emiyalelweni yakho.
11  Ndiligcine entliziyweni yam ilizwi lakho,Ukuze ndingakoni.
12  Ungowokubongwa wena, Yehova.Ndifundise imimiselo yakho.
13  Ngemilebe yam ndizivakalisileZonke izigwebo zomlomo wakho.
14  Endleleni yezikhumbuzo zakho ndiye ndagcoba,Kanye njengakuzo zonke izinto zexabiso.
15  Ndiza kuzixhalabisa ngemiyalelo yakho,Kwaye ndiza kukhangela umendo wakho.
16  Ndiya kubonisa ukuyithanda imimiselo yakho.Andiyi kulilibala ilizwi lakho.
17  Yenza ngokufanelekileyo kumkhonzi wakho, ukuze ndiphileNokuze ndigcine ilizwi lakho.
18  Vula amehlo am, ukuze ndikhangeleKwizinto ezimangalisayo ezisemthethweni wakho.
19  Ndingumphambukeli elizweni.Musa ukuyifihla kum imiyalelo yakho.
20  Umphefumlo wam utyumkile ngokulangazelelaIzigwebo zakho ngalo lonke ixesha.
21  Ubakhalimele abo bakhukhumeleyo abaqalekisiweyo,Abashenxayo emiyalelweni yakho.
22  Susa kum ungcikivo nokudelwa,Kuba ndizigcinile izikhumbuzo zakho.
23  Kwaneenkosana zihleli; zathetha omnye komnye ngam.Yena ke umkhonzi wakho, uzixhalabisa ngemimiselo yakho.
24  Ndiyazithanda izikhumbuzo zakho,Njengamadoda ecebo lam.
25  Umphefumlo wam ubunamathele eluthulini.Ndigcine ndiphila ngokwelizwi lakho.
26  Ndivakalise iindlela zam, ukuze undiphendule.Ndifundise imimiselo yakho.
27  Ndiqondise indlela yemiyalelo yakho,Ukuze ndizixhalabise ngemisebenzi yakho emangalisayo.
28  Umphefumlo wam ubungalali ngenxa yentlungu.Ndivuse ngokwelizwi lakho.
29  Shenxisa kum indlela yobuxoki,Uze undibabale ngomthetho wakho.
30  Ndinyule indlela yokuthembeka.Izigwebo zakho ndizigqale njengezifanelekileyo.
31  Ndinamathele kwizikhumbuzo zakho.Owu Yehova, ungandenzi ndihlazeke.
32  Ndiya kubaleka ngendlela yemiyalelo yakho,Ngenxa yokuba uyenze yabanzi intliziyo yam.
33  Ndiyalele, Yehova, endleleni yemimiselo yakho,Ukuze ndiyigcine kude kuse ekupheleni.
34  Ndiqondise, ukuze ndigcine umthetho wakhoNokuze ndiwugcine ngentliziyo iphela.
35  Ndinyathelise kuwo umendo wemiyalelo yakho,Kuba ndiyayoliswa nguwo.
36  Intliziyo yam yithobele kwizikhumbuzo zakho,Kungekhona kwingeniso.
37  Dlulisa amehlo am angaboni oko kungento yanto;Ndigcine ndiphila ngokwendlela yakho.
38  Phumeza kumkhonzi wakho ilizwi lakhoElo likhokelela ekubeni akoyike.
39  Dlulisa ungcikivo lwam, endiloyikayo,Kuba izigwebo zakho zilungile.
40  Khangela! Ndiyilangazelele imiyalelo yakho.Ndigcine ndiphila ngobulungisa bakho.
41  Ngamana ububele bakho bothando bungeza kum, Yehova,Usindiso lwakho ngokwelizwi lakho,
42  Ukuze ndimphendule ngelizwi lowo undingcikivayo,Kuba ndikholose ngelizwi lakho.
43  Kwaye musa ukulisusa emlonyeni wam ngokupheleleyo ilizwi lenyaniso,Kuba ndilindele izigwebo zakho.
44  Ndiza kuwugcina rhoqo umthetho wakho,Ukusa kwixesha elingenammiselo, ewe ngonaphakade.
45  Ndiza kuhambahamba kwindawo ebanzi,Kuba ndiyifunile imiyalelo yakho.
46  Ndiza kuthetha ngezikhumbuzo zakho phambi kookumkani,Andiyi kuba nazintloni.
47  Ndiya kubonisa ukuyithanda imiyalelo yakhoLeyo ndiyithandayo.
48  Ndiya kuyiphakamisela izandla zam imiyalelo yakho endiyithandayo,Kwaye ndiza kuzixhalabisa ngemimiselo yakho.
49  Khumbula ilizwi kumkhonzi wakho,Elo undenze ndalilindela.
50  Yiyo le intuthuzelo yam kwinkxwaleko endikuyo,Kuba ilizwi lakho lindigcine ndiphila.
51  Abakhukhumeleyo baye bandigculela ngokugqithileyo.Andiphambukanga emthethweni wakho.
52  Ndizikhumbule izigwebo zakho ukususela kwixesha elingenammiselo, Yehova,Yaye ndizifumanela intuthuzelo.
53  Ndibanjwe kukuvutha ngumsindo ngenxa yabangendawo,Abawushiyayo umthetho wakho.
54  Imimiselo yakho iye yaba luncuthu lweengoma kumEndlwini yokuhlala kwam njengomphambukeli.
55  Ebusuku ndilikhumbule igama lakho, Yehova,Ukuze ndigcine umthetho wakho.
56  Nako oku kuye kwaba kokwam,Ngenxa yokuba ndiyigcinile imiyalelo yakho.
57  UYehova sisabelo sam;Ndithembise ukuwagcina amazwi akho.
58  Ndikubongozile ngayo yonke intliziyo yam.Ndibabale ngokwelizwi lakho.
59  Ndiziqwalasele iindlela zam,Ukuze ndibe nokubuyisela iinyawo zam kwizikhumbuzo zakho.
60  Ndikhawulezile, andalibazisaUkugcina imiyalelo yakho.
61  Zona kanye iintsontelo zabangendawo zindingqongile.Umthetho wakho andiwulibalanga.
62  Ezinzulwini zobusuku ndiyavuka ndibulele kuweNgenxa yezigwebo zakho zobulungisa.
63  Ndiliqabane labo bonke abo bakoyikayo,Nelabo bagcina imiyalelo yakho.
64  Ububele bakho bothando, Yehova, buzalise umhlaba.Ndifundise imimiselo yakho.
65  Eneneni uqhubene kakuhle nomkhonzi wakho,Yehova, ngokwelizwi lakho.
66  Ndifundise ukulunga, ingqiqo nokwazi,Kuba ndibonise ukholo kwimiyalelo yakho.
67  Phambi kokuba ndixhwaleke ndandisona ngempazamo,Kodwa ngoku ndigcine ilizwi lakho.
68  Ulungile yaye wenza okulungileyo.Ndifundise imiyalelo yakho.
69  Abakhukhumeleyo bandidyobhe ngobuxoki.Mna ke, ndiya kuyigcina imiyalelo yakho ngentliziyo yam yonke.
70  Intliziyo yabo ayinamvakalelo kanye njengamanqatha.Mna ke ndiwuthandile umthetho wakho.
71  Kundilungele okokuba ndiye ndaxhwaleka,Ukuze ndifunde imimiselo yakho.
72  Ulungile kum umthetho womlomo wakho,Ulunge ngakumbi kunamawaka amaqhosha egolide nesilivere.
73  Izandla zakho zindenzile, zandilungisa ngokuqinileyo.Ndiqondise, ukuze ndifunde imiyalelo yakho.
74  Abo bakoyikayo ngabo abaya kundibona baze babe nemihlali,Kuba ndilindele ilizwi lakho.
75  Ndazi kakuhle, Yehova, ukuba izigwebo zakho zibubulungisaNokuba undixhwalekise ngokuthembeka.
76  Ngamana ububele bakho bothando, bunganceda bunithuthuzele,Ngokwelizwi lakho kumkhonzi wakho.
77  Iinceba zakho mazize kum, ukuze ndiqhubeke ndiphila;Kuba ndiyawuthanda umthetho wakho.
78  Abakhukhumeleyo mababe neentloni, kuba baye bandilahlekisa ngaphandle kwesizathu.Mna ke, ndizixhalabisa ngemiyalelo yakho.
79  Abo bakoyikayo mababuyele kum,Nabo bazaziyo izikhumbuzo zakho.
80  Intliziyo yam mayingqineke ingenasiphoso kwimimiselo yakho,Ukuze ndingabi neentloni.
81  Umphefumlo wam ulangazelela usindiso lwakho;Ndilindele ilizwi lakho.
82  Amehlo am alangazelela ilizwi lakho,Ngoxa ndisithi: “Uya kundithuthuzela nini na?”
83  Kuba ndiye ndanjengentsuba emsini.Imimiselo yakho andiyilibalanga.
84  Zingaphi na iintsuku zomkhonzi wakho?Uya kuwuphumeza nini na umgwebo kwabo banditshutshisayo?
85  Abakhukhumeleyo bandimbele imigibe ukuze bandifumane,Abo bangavumelaniyo nomthetho wakho.
86  Yonke imiyalelo yakho ikukuthembeka.Banditshutshisile ngaphandle kwesizathu. Khawundincede.
87  Ngethuba elincinane ngebenditshabalalisile emhlabeni;Kodwa mna andiyishiyanga imiyalelo yakho.
88  Ngokobubele bakho bothando ndigcine ndiphila,Ukuze ndigcine isikhumbuzo somlomo wakho.
89  Ukusa kwixesha elingenammiselo, Yehova,Ilizwi lakho limile emazulwini.
90  Ukuthembeka kwakho kukwizizukulwana ngezizukulwana.Uwuzinzise ngokuqinileyo umhlaba, ukuze uqhubeke umile.
91  Ngokwezigwebo zakho ezo zinto zimile kude kube namhlanje,Kuba zonke zingabakhonzi bakho.
92  Ukuba bendingawuthandi umthetho wakho,Ngoko ngenditshabalele kwinkxwaleko yam.
93  Andiyi kuyilibala imiyalelo yakho kude kuse kwixesha elingenammiselo,Ngenxa yokuba undigcine ndiphila ngayo.
94  Ndingowakho, khawundisindise,Ngenxa yokuba ndiyifunile imiyalelo yakho.
95  Abangendawo bandilindele, ukuze banditshabalalise.Ndiyaqhubeka ndinikela ingqalelo kwizikhumbuzo zakho.
96  Ndisibonile isiphelo sako konke ukugqibelela.Umyalelo wakho ubanzi kakhulu.
97  Hayi indlela endiwuthanda ngayo umthetho wakho!Imini le yonke ndiwuxhalabele.
98  Umyalelo wakho undenza ndilumke ngakumbi kuneentshaba zam,Ngenxa yokuba ngowam ukusa kwixesha elingenammiselo.
99  Ndiye ndaba nengqiqo ngakumbi kunabafundisi bam bonke,Ngenxa yokuba ndixhalabele izikhumbuzo zakho.
100  Ndiziphatha ngokuqonda ngakumbi kunamadoda amakhulu,Ngenxa yokuba ndiyigcinile imiyalelo yakho.
101  Ndizithintele iinyawo zam kuwo wonke umendo wobubi,Ngenjongo yokuba ndigcine ilizwi lakho.
102  Andiphambukanga kwizigwebo zakho,Kuba wena undiyalele.
103  Hayi indlela agude ngayo amazwi akho enkalakahleni yam,Agude ngakumbi kunobusi emlonyeni wam!
104  Ngenxa yemiyalelo yakho ndiziphatha ngokuqonda.Kungenxa yoko le nto ndiwuthiyile wonke umendo wobuxoki.
105  Ilizwi lakho lisisibane elunyaweni lwam,Nokukhanya endleleni yam.
106  Ndenze isifungo, yaye ndiza kusigcina,Ukuba ndigcine izigwebo zakho zobulungisa.
107  Ndixhwaleke ngokomkhamo omkhulu.Owu Yehova, ndigcine ndiphila ngokwelizwi lakho.
108  Nceda uyoliswe yiminikelo yokuzithandela yomlomo wam, Yehova,Uze undifundise izigwebo zakho.
109  Umphefumlo wam usentendeni yam rhoqo;Kodwa umthetho wakho andiwulibalanga.
110  Abangendawo bandibekele isibatha,Kodwa andibhadulanga emiyalelweni yakho.
111  Ndizidle ilifa izikhumbuzo zakho ukusa kwixesha elingenammiselo,Kuba zikukugcoba kwentliziyo yam.
112  Intliziyo yam ndiyithobele ekwenzeni imimiselo yakhoUkusa kwixesha elingenammiselo, kude kuse ekupheleni.
113  Abantliziyo imbaxa ndibathiyile,Kodwa umthetho wakho ndiwuthandile.
114  Uyindawo yam yokuzifihla nekhaka lam.Ndilindele ilizwi lakho.
115  Mkani kum, nina benzi-bubi,Ukuze ndigcine imiyalelo kaThixo wam.
116  Ndixhase ngokwelizwi lakho, ukuze ndiqhubeke ndiphila,Ungandihlazisi ngethemba lam.
117  Ndixhase, ukuze ndisindiswe,Yaye ndiya kondela imimiselo yakho rhoqo.
118  Ubalahlile bonke abo balahlekayo emimiselweni yakho;Kuba inkohliso yabo ibubuxoki.
119  Ubaphelisile bonke abangendawo bomhlaba njengentlenge.Ngoko ke ndizithandile izikhumbuzo zakho.
120  Inyama yam iye yankwantya ngokunkwantyiswa kuwe;Nangenxa yezigwebo zakho ndiye ndoyika.
121  Ndiphumeze umgwebo nobulungisa.Musa ukundinikela kwabo bandiqhathayo!
122  Yiba ngummeli womkhonzi wakho ngenxa yokulungileyo.Ngamana abakhukhumeleyo bangangandiqhathi.
123  Wona kanye amehlo am alangazelela usindiso lwakhoNelizwi lakho lobulungisa.
124  Yenza kumkhonzi wakho ngokobubele bakho bothando,Undifundise imimiselo yakho.
125  Ndingumkhonzi wakho. Ndiqondise,Ukuze ndizazi izikhumbuzo zakho.
126  Lixesha lokuba uYehova asebenze.Bawaphule umthetho wakho.
127  Kungenxa yoko le nto ndiyithandile imiyalelo yakhoNgaphezu kwegolide, ewe, igolide esulungekisiweyo.
128  Kungenxa yoko le nto ndiyigqale njengelungileyo yonke imiyalelo yazo zonke izinto;Wonke umendo wobuxoki ndiwuthiyile.
129  Izikhumbuzo zakho ziyamangalisa.Kungenxa yoko le nto umphefumlo wam uzigcinile.
130  Kona kanye ukutyhila kwamazwi akho kunika ukukhanya,Kuqondisa abangenamava.
131  Ndiwuvule wabanzi umlomo wam, ukuze ndikhefuzele,Ngenxa yokuba ndiyilangazelele imiyalelo yakho.
132  Jikela kum, undibabale,Ngokwesigwebo sakho kwabo bathanda igama lakho.
133  Wazinzise ngokuqinileyo amanyathelo am elizwini lakho,Yaye ngamana ndingangalawulwa lulo naluphi na uhlobo lwento eyenzakalisayo.
134  Ndikhulule kuye nabani na oqhathayo woluntu,Kwaye ndiza kuzigcina imimiselo yakho.
135  Khanyisa ubuso bakho kumkhonzi wakho,Undifundise imimiselo yakho.
136  Kuhla imisinga yamanzi emehlweni amNgenxa yokuba abawugcinanga umthetho wakho.
137  Ulilungisa, Yehova,Nezigwebo zakho zithe tye.
138  Uyalele izikhumbuzo zakho ngobulungisaNangokuthembeka okugqithiseleyo.
139  Ikhwele lam lindigqibile,Ngenxa yokuba iintshaba zam ziwalibele amazwi akho.
140  Ilizwi lakho lisulungekisiwe kakhulu,Yaye umkhonzi wakho uyalithanda.
141  Andibalulekanga yaye ndidelekile.Imiyalelo yakho andiyilibalanga.
142  Ubulungisa bakho bubulungisa ukusa kwixesha elingenammiselo,Nomthetho wakho uyinyaniso.
143  Ukubandezeleka nobunzima bandifumana.Imiyalelo yakho ndayithanda.
144  Ubulungisa bezikhumbuzo zakho bukho ukusa kwixesha elingenammiselo.Ndiqondise, ukuze ndiqhubeke ndiphila.
145  Ndibize ngentliziyo yam iphela. Ndiphendule, Yehova.Imimiselo yakho ndiza kuyigcina.
146  Ndibize kuwe. Khawundisindise!Yaye ndiza kuzigcina izikhumbuzo zakho.
147  Ndivuke kwangoko ekuzeni kokusa, ukuze ndikhalele uncedo.Ndilindele amazwi akho.
148  Amehlo am ayandulele imilindo yasebusuku,Ukuze ndizixhalabise ngelizwi lakho.
149  Live ilizwi lam ngokobubele bakho bothando.Owu Yehova, ndigcine ndiphila ngokwesigwebo sakho.
150  Abo basukela ihambo evakalala basondele;Bashenxele kude emthethweni wakho.
151  Ukufuphi, Yehova,Yaye yonke imiyalelo yakho iyinyaniso.
152  Kwakudala bendizazi ezinye zezikhumbuzo zakho,Kuba waziseka kwixesha elingenammiselo.
153  Khawubone inkxwaleko yam, undihlangule;Kuba andiwulibalanga umthetho wakho.
154  Khawuchophele ityala lam uze undihlangule;Ndigcine ndiphila ngokuvumelana nelizwi lakho.
155  Usindiso lukude kwabo bangendawo,Kuba abayifunanga imimiselo yakho.
156  Zininzi iinceba zakho, Yehova.Ngokwezigwebo zakho, ndigcine ndiphila.
157  Baninzi abatshutshisi bam neentshaba zam.Andiphambukanga kwizikhumbuzo zakho.
158  Ndibabonile abo benza ngobuqhophololo,Yaye ndiziva ndizothekile, ngenxa yokuba abaligcinanga ilizwi lakho.
159  Khawubone ukuba ndiyithandile imiyalelo yakho.Owu Yehova, ndigcine ndiphila ngokobubele bakho bothando.
160  Lonke ilizwi lakho liyinyaniso,Nazo zonke izigwebo zakho zikho ukusa kwixesha elingenammiselo.
161  Iinkosana zinditshutshisile ngaphandle kwesizathu,Kodwa intliziyo yam inkwantyiswa ngamazwi akho.
162  Ndiyagcoba ngelizwi lakhoKanye njengoko ubani esenjenjalo akufumana amaxhoba amaninzi.
163  Ndibuthiyile ubuxoki, yaye ndiyaqhubeka ndibucekisa.Umthetho wakho ndiwuthandile.
164  Ndikudumise izihlandlo ezisixhenxe ngosukuNgenxa yezigwebo zakho zobulungisa.
165  Uxolo oluninzi lolwabo bathanda umthetho wakho,Yaye kubo akukho mqobo usisikhubekiso.
166  Ndithembe usindiso lwakho, Yehova,Ndiyenzile imiyalelo yakho.
167  Umphefumlo wam uzigcinile izikhumbuzo zakho,Kwaye ndizithanda ngokugqithiseleyo.
168  Ndiyigcinile imiyalelo yakho nezikhumbuzo zakho,Kuba zonke iindlela zam ziphambi kwakho.
169  Ngamana isikhalo sam sokubongoza singasondela phambi kwakho, Yehova.Ngokwelizwi lakho, khawundiqondise.
170  Ngamana ukucela kwam ubabalo kungangena phambi kwakho.Ngokwelizwi lakho, khawundihlangule.
171  Ngamana imilebe yam ingampompoza indumiso,Kuba undifundisa imimiselo yakho.
172  Ngamana ulwimi lwam lungavuma ilizwi lakho,Kuba yonke imiyalelo yakho ibubulungisa.
173  Ngamana isandla sakho singandinceda,Ngenxa yokuba ndinyule imiyalelo yakho.
174  Ndilangazelele usindiso lwakho, Yehova,Nomthetho wakho ndiyawuthanda.
175  Ngamana umphefumlo wam ungaqhubeka uphila yaye ukudumisa,Kwaye ngamana izigwebo zakho zingandinceda.
176  Ndiye ndabhadula njengemvu elahlekileyo. Khawumkhangele umkhonzi wakho,Kuba andiyilibalanga imiyalelo yakho.
141  Owu Yehova, ndibize kuwe.Khawuleza uze kum.Libekele indlebe ilizwi lam ekubizeni kwam kuwe.
2  Ngamana umthandazo wam ungalungiselelwa njengempepho phambi kwakho,Ukuphakanyiswa kwezandla zam zam kube njengomnikelo wokudla okuziinkozo wangokuhlwa.
3  Wubekele umlindi, Yehova, umlomo wam;Wubekele umlindi umnyango wemilebe yam.
4  Intliziyo yam musa ukuyithobela nantoni na embi,Ukuba iqhubeke nezenzo ezibi ngobungendawoKunye nabantu abaqhelisela okwenzakalisayo,Ukuze ndingadli izinto zabo ezimnandi.
5  Ukuba ilungisa lingandibetha, bekuya kuba bububele bothando obo;Yaye ukuba lingandohlwaya, bekuya kuba yioli oko entloko,Nto leyo intloko yam ibingayi kufuna ukuyala.Kuba bekusaya kubakho umthandazo wam nasebudeni beentlekele zabo.
6  Abagwebi babo baphoswe phantsi emacaleni engxondorha,Kodwa bawavile amazwi am, ukuba ayathandeka.
7  Njengaxa ubani ecanda yaye esahlukanisa umhlaba,Amathambo ethu achithachithwe emlonyeni weShiyol.
8  Noko ke, amehlo am akuwe, Yehova Nkosi enguMongami.Ndisabela kuwe.Musa ukuwuphalaza umphefumlo wam.
9  Ndigcine kumabamba esibatha abandibekele sonaNasemigibeni yabo baqhelisela okwenzakalisayo.
10  Abangendawo baya kuwela eminatheni yabo xa bebonke,Ngoxa mna ndidlula.
95  Yizani simemelele ngovuyo kuYehova!Masidume ngoloyiso kulo iLiwa lethu losindiso.
2  Masize phambi kwakhe sinombulelo;Masidume ngoloyiso kuye ngoncuthu lwengoma.
3  Kuba uYehova nguThixo omkhuluNoKumkani omkhulu phezu kwabo bonke abanye oothixo,
4  Lowo zisesandleni sakhe iingontsi zomhlabaNalowo zizezakhe iincopho zeentaba;
5  Lowo lulolwakhe ulwandle, olo yena walwenzayoNozandla zakhe zawuyilayo umhlaba owomileyo.
6  Ngenani, masinqule size siqubude;Masiguqe phambi koYehova uMenzi wethu.
7  Kuba yena nguThixo wethu, thina singabantu bedlelo lakhe nezimvu zesandla sakhe.Namhlanje ukuba niyaliphulaphula ilizwi lakhe,
8  Musani ukuyenza lukhuni intliziyo yenu njengaseMeribha,Njengemini yaseMasa entlango,
9  Xa ookhokho benu bandicikidayo;Bandihlolisisa, bawubona umsebenzi wam.
10  Kangangeminyaka engamashumi amane ndaziva ndizothekile seso sizukulwana,Kwaye ndathi:“Basisizwana esitenxileyo ngentliziyo,Yaye bona abazazanga iindlela zam”;
11  Ndafunga ngabo ndinomsindo ndathi:“Abayi kungena endaweni yam yokuphumla.”
139  Owu Yehova, undigocagocile, yaye uyandazi.
2  Wena uyakwazi ukuhlala kwam nokuvuka kwam.Uziqwalasele iingcamango zam ukude.
3  Ukuhamba kwam nokulala kwam ndinabile ukulinganisile,Kwaye uye waqhelana nazo zonke iindlela zam.
4  Kuba akukho lizwi elulwimini lwam,Kodwa, khangela! Owu Yehova, sele ukwazi konke.
5  Ngasemva nangaphambili, undingqingile;Yaye ubeka isandla sakho phezu kwam.
6  Ulwazi olunjalo lundimangalisa gqitha.Luphakame kangangokuba andinakulufikelela.
7  Ndingaya phi na ndisuke emoyeni wakho,Yaye ndingabalekela phi na ndimke ebusweni bakho?
8  Ukuba ndinganyukela ezulwini, ubuya kuba lapho;Nokuba ndingandlala isingqengqelo sam eShiyol, khangela! ubuya kuba lapho.
9  Ukuba ndingathabatha amaphiko esifingo,Ukuze ndihlale kolona lwandle luthe qelele,
10  Nalapho isandla sakho besiya kundikhokelaIsandla sakho sokunene besiya kundibamba.
11  Nokuba bendingathi: “Ngokuqinisekileyo ubumnyama buya kundibamba ngokungxama!”Ngoko ubusuku bebuya kuba kukukhanya ngeenxa zonke kum.
12  Nobumnyama obo bebungayi kungqineka bumnyama gqitha kuwe,Kodwa ubusuku bebuya kukhanya kanye njengemini;Ubumnyama bungasuka nje bube njengokukhanya.
13  Kuba wena wavelisa izintso zam;Wandibiyela esiswini sikama.
14  Ndiya kukubonga ngenxa yokuba ngendlela eyoyikekayo ndenziwe ngokumangalisayo.Imisebenzi yakho iyamangalisa,Njengoko umphefumlo wam uqonda kakuhle.
15  Amathambo am ayengafihlakalanga kuweUkwenziwa kwam emfihlekweni,Xa ndalukwayo kwezona nxalenye zisezantsi zomhlaba.
16  Amehlo akho andibona ndiseyimbumba,Yaye zonke iinxalenye zam zazibhalwe phantsi encwadini yakho,Ngokubhekisele kwiimini ezayilwa ngazoKwakungekabikho nanye phakathi kwazo.
17  Ngoko, hayi indlela ezixabiseke ngayo iingcamango zakho kum!Owu Thixo, hayi indlela esisikhulu ngayo isimbuku sazo!
18  Ukuba bendingazama ukuzibala, zininzi ngakumbi kunentlabathi.Ndivukile, ukanti ndisekunye nawe.
19  Owu ukuba nje, wena Thixo, ubungambulala ongendawo!Ngoko abantu abanetyala legazi ngokuqinisekileyo baya kumka kum.
20  Abathetha izinto ngawe ngokwengcinga yabo;Bathabathe igama lakho ngendlela engento yanto—iintshaba zakho.
21  Andibathiyanga na abo bakuthiya kakhulu, Yehova,Yaye andiziva ndizothekile na ngabo bakuvukelayo?
22  Ndibathiya ngentiyo epheleleyo.Kum babe ziintshaba zokwenene.
23  Ndigocagoce, Thixo, uze uyazi intliziyo yam.Ndihlolisise, uze uzazi iingcamango zam eziphazamisayo,
24  Ubone enoba kukho nayiphi na indlela yobubi kum,Undikhokelele endleleni yexesha elingenammiselo.
19  Amazulu avakalisa uzuko lukaThixo;Yaye isibhakabhaka sixela umsebenzi wezandla zakhe.
2  Usuku emva kolunye usuku lubangela ukumpompoza kwentetho,Yaye ubusuku emva kobunye ubusuku bubonakalisa ulwazi.
3  Akukho ntetho, yaye akukho mazwi;Aliviwa ilizwi lawo.
4  Ulutya lwawo lokulinganisa luphume lwaya emhlabeni wonke,Namazwi awo aya esiphelweni somhlaba onemveliso.Ulimisele kuwo ilanga intente,
5  Kwaye lifana nomyeni xa ephuma egumbini lakhe lomsitho womtshato;Ligcoba njengokuba isenza indoda enamandla ukuze ibaleke emendweni.
6  Liphuma kwesinye isiphelo samazulu,Lize liwugqibe umjikelo walo kwesinye isiphelo sawo;Yaye akukho nto ifihliweyo kubushushu balo.
7  Umthetho kaYehova ugqibelele, ubuyisa umphefumlo.Isikhumbuzo sikaYehova sikholosekile, simenza abe nobulumko ongenamava.
8  Imiyalelo evela kuYehova ithe tye, iyibangela ibe nemihlali intliziyo;Umyalelo kaYehova uhlambulukile, uwenza akhanye emehlo.
9  Ukoyika uYehova kusulungekile, kumi ngonaphakade.Izigwebo zikaYehova ziyinyaniso; zingqineke zibubulungisa ngokupheleleyo.
10  Zinqweneleka ngakumbi kunegolide, ewe, kunegolide esulungekiswe kakhulu;Yaye zimnandi ngakumbi kunobusi nencindi yobusi bamanqatha.
11  Kwanomkhonzi wakho zimlumkisile;Ekuzigcineni kukho umvuzo omkhulu.
12  Iimpazamo—ngubani na onokuziqonda?Ndivakalise ndimsulwa ezonweni ezifihlakeleyo.
13  Nakwizenzo zokukhukhumala mnqande umkhonzi wakho;Musa ukuzivumela zindilawule.Ngaloo ndlela ndiya kugqibelela,Ndize ndihlale ndimsulwa ekunxaxheni.
14  Amazwi omlomo wam nokucamngca kwentliziyo yamMakukukholise, Yehova Liwa lam noMkhululi wam.
24  NgokaYehova umhlaba noko kuwuzalisileyo,Umhlaba onemveliso nabo bahlala kuwo.
2  Kuba yena uwumisele ngokuqinileyo phezu kweelwandle,Naphezu kwemilambo uwuzinzisa ngokuqinileyo.
3  Ngubani na onokunyuka aye entabeni kaYehova,Yaye ngubani na onokunyuka endaweni yakhe engcwele?
4  Nguye nabani na omsulwa ezandleni zakhe nohlambulukileyo entliziyweni,Ongawuphathanga njengongento umphefumlo Wam,Nongenzanga sifungo ngenkohliso.
5  Uya kwamkela intsikelelo kuYehovaNobulungisa kuThixo ongumsindisi wakhe.
6  Esi sisizukulwana sabo bamfunayo,Sabo bafuna ubuso bakho, [Thixo] kaYakobi. Seʹlah.
7  “Phakamisani iintloko zenu, masango,Niziphakamise, nina masango ahlala ehleli,Ukuze angene uKumkani ozukileyo!”
8  “Ngubani na, ke ngoko, lo Kumkani uzukileyo?”“NguYehova owomeleleyo nonamandla,UYehova onamandla edabini.”
9  “Phakamisani iintloko zenu, masango;Ewe, ziphakamiseni, nina masango ahlala ehleli,Ukuze angene uKumkani ozukileyo!”
10  “Ngubani na, ke ngoko, lo Kumkani uzukileyo?”“NguYehova wemikhosi—unguKumkani ozukileyo.” Seʹlah.
58  Ngoxa nithule ngaba ngokwenene ningathetha ngobulungisa?Ngaba ningagweba ngokutye tye, nina bonyana babantu?
2  Kunoko, hayi indlela eniqhelisela ngayo intswela-bulungisa ngentliziyo emhlabeni,Nilungiselele ugonyamelo lwezandla zenu indlela!
3  Abangendawo bebegqwetheke kwasesibelekweni;Babhadu-bhadule ukususela esiswini ukusa phambili;Bathetha ubuxoki.
4  Ubuhlungu babo bunjengobuhlungu benyoka,Zizithulu njengephimpi eliyivingcayo indlebe yalo,
5  Elingayi kuliphulaphula ilizwi labo balithibazayo,Nangona ubani osisilumko eyibopha ngoomabophe.
6  Owu Thixo, wakhuphe amazinyo abo emilonyeni yabo.Yaphula amathambo emihlathi yeengonyama ezintsha ezinesingci, Yehova.
7  Ngamana bangachithakala njengasemanzini ahamba indlela yawo;Ngamana angasigoba isaphetha seentolo zakhe njengoko besithi folokohlo.
8  Uhamba njengenkumba enyibilikayo;Njengemfambilini yomfazi ngokuqinisekileyo abayi kulibona ilanga.
9  Ngaphambi kokuba iimbiza zenu zizive iintsasa zokuphemba zesiqunube,Esiluhlaza kwanesitshayo, uya kubathabatha njengomoya oluqhwithela.
10  Olilungisa uya kuba nemihlali ngenxa yokuba uyibonile impindezelo.Amanyathelo akhe uya kuwahlamba egazini longendawo.
11  Yaye uluntu luya kuthi: “Ngokuqinisekileyo uneziqhamo lowo ulilungisa.Ngokuqinisekileyo kukho uThixo ogwebayo emhlabeni.”
43  Ndigwebe, Thixo,Lichophele ityala lam nxamnye nohlanga olunganyanisekanga.Kwindoda yenkohliso nentswela-bulungisa ngamana ungandisindisa.
2  Kuba unguThixo wenqaba yam.Undilahleleni na?Kutheni na ndihambahamba ndibuhlungu ngenxa yokucinezelwa lutshaba?
3  Thumela ukukhanya kwakho nenyaniso yakho.Ngamana zingandikhokela.Ngamana zingandisa entabeni yakho engcwele nasemnqubeni wakho ozukileyo.
4  Ndiya kuza esibingelelweni sikaThixo,KuThixo, endigcoba ndinemihlali ngaye.Kwaye ndiya kukubonga ngohadi, Thixo, Thixo wam.
5  Kutheni na uphelelwe lithemba, mphefumlo wam,Yaye kutheni na uxokozela ngaphakathi kum?Lindela kuThixo,Kuba ndisaya kumbonga njengosindiso oluzukileyo lwam siqu nanjengoThixo wam.
66  Dumani ngoloyiso kuThixo, nonke nina bantu bomhlaba.
2  Luculeleni uncuthu lwengoma uzuko lwegama lakhe.Nikelani indumiso ezukileyo kuye.
3  Yithini kuThixo: “Hayi indlela eyoyikeka ngayo imisebenzi yakho!Ngenxa yobuninzi bamandla akho iintshaba zakho ziya kuza kuwe zikhokhoba.
4  Bonke abantu bomhlaba baya kuqubuda kuwe,Yaye baya kukuculela uncuthu lwengoma, baya kuliculela uncuthu lwengoma igama lakho.” Seʹlah.
5  Yizani bantu, nibone imisebenzi kaThixo.Ukuqhubana kwakhe noonyana babantu kuyoyikeka.
6  Ulwandle uluguqulele ekubeni ngumhlaba owomileyo;Umlambo bawuwela ngeenyawo.Apho saqalisa ukuba nemihlali ngaye.
7  Ulawula ngamandla akhe kuse kwixesha elingenammiselo.Amehlo akhe aqhubeka ejonge iintlanga.Ke bona abo baneenkani, mabangaphakanyiswa. Seʹlah.
8  Mbongeni uThixo wethu, zizwana,Nize nibangele ilizwi lokumdumisa liviwe.
9  Ubeka umphefumlo wethu ebomini,Yaye akaluvumelanga lushukume unyawo lwethu.
10  Kuba usihlolisisile, Thixo;Usisulungekisile njengaxa kusulungekiswa isilivere.
11  Usingenisa emnatheni wokuzingela;Ubeke ingcinezelo esinqeni sethu.
12  Ukhwelise umntu ofayo ezintlokweni zethu;Sidlule emlilweni nasemanzini,Waza wasikhulula.
13  Ndiya kuza endlwini yakho neminikelo etshiswa kuphele;Ndiya kuzifezekisa kuwe izibhambathiso zam
14  Eyavulekayo imilebe yam ukuze izitshoOwazithethayo umlomo wam ndakuba sezingxakini ezinkulu.
15  Ndiya kunikela kuwe iminikelo etshiswa kuphele yamathole atyetyisiweyo,Ngomsi wombingelelo weenkunzi zeegusha.Ndiya kunikela inkunzi yenkomo neenkunzi zeebhokhwe. Seʹlah.
16  Yizani, niphulaphule, nonke nina boyika uThixo, yaye ndiya kubalisaOko akwenzele umphefumlo wam.
17  Ndibize kuye ngomlomo wam,Kwaza kwabakho ukubonga ngolwimi lwam.
18  Ukuba kukho nantoni na endiyigqale njengeyenzakalisayo entliziyweni yam,UYehova akayi kundiva.
19  Enyanisweni uThixo uvile;Unikele ingqalelo kwilizwi lomthandazo wam.
20  Makabongwe uThixo, ongawususanga umthandazo wam,Nobubele bakhe bothando kum.
54  Owu Thixo, ndisindise ngegama lakho,Uze uligwebe ngamandla akho ityala lam.
2  Owu Thixo, wuve umthandazo wam;Wabekele indlebe amazwi omlomo wam.
3  Kuba kukho abasemzini abandivukeleyo,Noozwilakhe abafuna umphefumlo wam.Abambekanga phambi kwabo uThixo. Seʹlah.
4  Khangela! UThixo ngumncedi wam;UYehova uphakathi kwabo baxhasa umphefumlo wam.
5  Uya kuzibuyekeza ngobubi iintshaba zam;Ngokunyanisa kwakho zithulise.
6  Ndiya kubingelela kuwe ngokuzithandela.Ndiya kulibonga igama lakho, Yehova, ngokuba lilungile.
7  Kuba kuko konke ukubandezeleka wandihlangula,Yaye iliso lam likhangele iintshaba zam.
67  UThixo uya kusibabala, asisikelele;Ubuso bakhe uya kubenza bukhanye kuthi—Seʹlah—
2  Ukuze indlela yakho yaziwe emhlabeni,Usindiso lwakho naphakathi kweentlanga.
3  Izizwana mazikubonge, Thixo;Izizwana mazikubonge, xa zizonke.
4  Amaqela eentlanga mawabe nemihlali aze amemelele ngovuyo,Kuba uya kuzigweba izizwana ngokuthe tye;Ke wona amaqela eentlanga, uya kuwakhokela emhlabeni. Seʹlah.
5  Izizwana mazikubonge, Thixo;Izizwana mazikubonge, xa zizonke.
6  Umhlaba uya kunika imveliso yawo;UThixo, uThixo wethu, uya kusisikelela.
7  UThixo uya kusisikelela,Yaye zonke iziphelo zomhlaba ziya kumoyika.
101  Ndiza kuvuma ngobubele bothando nomgwebo.Ndiza kukuculela uncuthu lwengoma, Yehova.
2  Ndiza kwenza ngokunengqiqo ngendlela engenasiphoso.Uya kuza nini na kum?Ndiya kuhamba ngengqibelelo yentliziyo yam ngaphakathi endlwini yam.
3  Andiyi kubeka nantoni na yobutshijolo phambi kwamehlo am.Ndikuthiyile ukwenza kwabo baphambukayo;Akunamatheli kum.
4  Intliziyo egwenxa iyemka kum;Into embi andiyazi.
5  Nabani na onyelisa iqabane lakhe emfihlekweni,Yena ndiyamthulisa.Nabani na onamehlo anekratshi nonentliziyo ekhukhumeleyo,Yena andinakumnyamezela.
6  Amehlo am akwabo bathembekileyo bomhlaba,Ukuba bahlale kunye nam.Ohamba ngendlela engenasiphoso,Nguye oya kuba ngumlungiseleli wam.
7  Akayi kuhlala ngaphakathi endlwini yam umsebénzi wenkohliso.Yena ke nabani na othetha ubuxoki, akayi kumiselwa ngokuqinileyoPhambi kwamehlo am.
8  Ntsasa nganye ndiya kubathulisa abo bangendawo bomhlaba,Ukuze ndibanqumle esixekweni sikaYehova bonke abo baqhelisela okwenzakalisayo.
44  Owu Thixo, sivile ngeendlebe zethu,Ookhokho bethu basibaliseleUmsebenzi owawenzayo ngemihla yabo,Ngemihla yakudala.
2  Wena wazigxotha iintshaba ngesandla sakho,Waza esikhundleni soko wabatyala.Wawaphula amaqela eentlanga waza wawandulula.
3  Kuba abazange balidle ilifa ilizwe ngenxa yekrele labo,Yaye babengasindiswanga yingalo yabo.Kuba kwakungesandla sakho sokunene nengalo yakho nokukhanya kobuso bakho,Kuba wakholiswa ngabo.
4  Wena unguKumkani wam, Thixo.Yalela usindiso oluzukileyo kuYakobi.
5  Ngawe siya kuzityhala iintshaba zethu;Egameni lakho siya kubanyathela abo basivukelayo.
6  Kuba andizange ndiqhubeke ndikholose ngesaphetha samYaye asilokrele lam elalindisindisa.
7  Kuba wasisindisa kwiintshaba zethu,Nabo basithiye kakhulu wabahlazisa.
8  Siya kumdumisa uThixo imini yonke,Yaye ukusa kwixesha elingenammiselo siya kubonga igama lakho. Seʹlah
9  Kodwa ngoku usilahlile yaye uqhubeka usithoba,Ibe akuphumi nemikhosi yethu.
10  Uqhubeka usenza sijike phambi kotshaba,Kanye abo basithiya kakhulu basiphangile.
11  Usiyekela njengezimvu, njengento edliwayo,Kwaye usisasazile phakathi kweentlanga.
12  Abantu bakho akubathengisi ngexabiso,Yaye akuzuzanga ndyebo ngexabiso labo.
13  Usimisa njengongcikivo kubamelwane bethu,Njengento yokugxekwa nokugculelwa kwabo basijikelezileyo.
14  Usimisa njengomzekelo phakathi kweentlanga,Abokuhlunguzelelwa intloko phakathi kwamaqela eentlanga.
15  Ukuthotywa kwam kuphambi kwam imini yonke,Nehlazo lobuso bam lindigubungele,
16  Ngenxa yelizwi lalowo ungcikivayo notshabhisayo,Ngenxa yotshaba nalowo uziphindezelelayo.
17  Konke oku koko kusifikeleyo, yaye asikulibalanga,Yaye asenzanga ngobuxoki kumnqophiso wakho.
18  Intliziyo yethu ayibuyanga umva ngokungabi nalukholo,Namanyathelo ethu akaphambuki emendweni wakho.
19  Kuba usityumzele endaweni yoodyakalashe,Yaye usigubungela ngethunzi elimnyama.
20  Ukuba sililibele igama loThixo wethu,Okanye sazolulela kuthixo wumbi izandla zethu,
21  Ngaba uThixo akayi kukufuna oku?Kuba uyaziqonda iimfihlelo zentliziyo.
22  Kodwa ngenxa yakho sibulewe imini yonke;Sigqalwe njengezimvu zokuxhelwa.
23  Zivuselele. Ulaleleni na Yehova?Vuka. Musa ukusilahla ngonaphakade.
24  Kutheni na uqhubeka ubufihlile ubuso bakho?Kutheni ukulibala ukuxhwaleka kwethu nengcinezelo yethu?
25  Kuba umphefumlo wethu uqubudele eluthulini;Isisu sethu sinamathele emhlabeni.
26  Vuka usincedeUsikhulule ngenxa yobubele bakho bothando.
47  Qhwabani izandla, nonke zizwana.Dumani ngoloyiso kuThixo ngesandi sentswahla yovuyo.
2  Kuba uYehova, ongOyena Uphakamileyo, uyoyikeka,UKumkani omkhulu emhlabeni wonke.
3  Uya kuzithobela ngaphantsi kwethu izizwanaNamaqela eentlanga ngaphantsi kweenyawo zethu.
4  Uya kusinyulela ilifa lethu,Iqhayiya likaYakobi, amthandileyo. Seʹlah.
5  UThixo unyukile ngemikhwazo yovuyo,UYehova ngesandi sesigodlo.
6  Mculeleni uncuthu lwengoma uThixo, mculeleni uncuthu lwengoma.Mculeleni uncuthu lwengoma uKumkani wethu, mculeleni uncuthu lwengoma.
7  Kuba uThixo nguKumkani womhlaba wonke;Mculeleni uncuthu lwengoma, nenze ngengqiqo.
8  UThixo ngukumkani phezu kweentlanga.UThixo uhleli etroneni yakhe engcwele.
9  Izidwangube zabantu zihlanganisene ndawonye,Kunye nabantu boTHIXO ka-Abraham.Kuba ngakaThixo amakhaka omhlaba.Uphakame kakhulu ekunyukeni kwakhe.
88  Owu Yehova, THIXO wosindiso lwam,Emini ndiye ndadanduluka kuwe,nasebusuku phambi kwakho.
2  Uza phambi kwakho umthandazo wakho.Kuthobele indlebe ukukhala kwam ndibongoza.
3  Umphefumlo wam wanele ziintlekele,Yaye ubomi bam bufikile eShiyol.
4  Ndibalwa phakathi kwabo behla baye emhadini;Ndinjengendoda eyomeleleyo engenamandla,
5  Ndikhululekile phakathi kwabafileyo,Njengababuleweyo abalele kwindawo yokungcwaba,OngasabakhumbuliyoNabahluliweyo kwisandla sakho esiluncedo.
6  Undibeke emhadini enzulwini,Kwiindawo ezimnyama, kwinzonzobila enkulu.
7  Umsindo wakho undihlasele,Yaye ngamaza akho undixhwalekisile mna. Seʹlah.
8  Ubashenxisele kude kum abandiqhelileyo;Undibeke ndayinto ecekisekayo kubo.Ndithintelekile yaye andinakuya phambili.
9  Iliso lam lidangele ngenxa yokuxhwaleka kwam.Owu Yehova, imini yonke ndikubizile;Izandla zam ndizolulele kuwe.
10  Uya kubenzela na abo bafileyo into emangalisayo?Okanye baya kuvuka na abo bangenamandla ekufeni,Baya kukubonga na? Seʹlah.
11  Buya kuvakaliswa kwindawo yokungcwaba na ububele bakho bothando,Ukuthembeka kwakho kwindawo yentshabalalo na?
12  Uya kwaziwa na ebumnyameni ummangaliso wakho,Okanye ubulungisa bakho kwilizwe lokulibala na?
13  Ukanti mna ke, Yehova, ndikhale kuwe ndicela uncedo,Nakusasa umthandazo wam uyakuhlangabeza.
14  Kutheni na, Yehova, ukuze ulahle umphefumlo wam?Kutheni na wamana ubufihla ubuso bakho kum?
15  Ndixhwalekile, ndingosele eza kubhubha ukususela ebukhwenkweni bam kuse phambili;Ndithwele izinto ezothusa kakhulu ezivela kuwe.
16  Ukuvutha komsindo wakho kudlule phezu kwam;Unkwantyo lwakho lundenze ndathi cwaka.
17  Lundingqongile njengamanzi imini yonke;Zindivingcele zonke ngaxeshanye.
18  Umshenxisele kude kum umhlobo neqabane;Abo ndibaqhelileyo bayindawo emnyama.
48  UYehova mkhulu yaye ngowokudunyiswa kakhuluKwisixeko soThixo wethu, entabeni yakhe engcwele.
2  Intle ukuphakama kwayo, ugcoba ngayo wonke umhlaba,INtaba yeZiyon kumacala athe qelele asentla,Idolophu yoKumkani Ozukileyo.
3  Kwiinqaba zayo zokuhlala uThixo waziwa njengendawo ephakamileyo enqabisekileyo.
4  Kuba, khangela! ookumkani bahlanganisene ngedinga,Badlule kunye.
5  Babonile; baza bathi manga.Baphazamiseka, babaleka ngokuphakuzela.
6  Bafikelwe kukungcangcazela,Inimba efana naleyo yomfazi ozalayo.
7  Iinqanawa zaseTarshishe uzaphula ngomoya wasempuma.
8  Kanye njengokuba sivile, sibonileKwisixeko sikaYehova wemikhosi, kwisixeko soThixo wethu.UThixo uya kusimisela ngokuqinileyo ukusa kwixesha elingenammiselo. Seʹlah.
9  Sibuphononongile, Thixo, ububele bakho bothandoPhakathi etempileni yakho.
10  Injengegama lakho, Thixo, indumiso yakhoIsa emideni yomhlaba.Isandla sakho sasekunene sizaliswe bubulungisa.
11  Ngamana ingaba nemihlali iNtaba yeZiyon,Ngamana iidolophu eziphantsi kwayo zakwaYuda zingavuya, ngenxa yezigwebo zakho.
12  Jikelezani iZiyon, nihambahambe ngakuyo,Balani iinqaba zayo.
13  Bekani iintliziyo zenu kwimisele yongqameko lwayo.Velelani iinqaba zayo zokuhlala,Ukuze nibalise ngazo kwizizukulwana ezizayo.
14  Kuba lo Thixo nguThixo wethu ukusa kwixesha elingenammiselo, nangonaphakade.Yena uya kusikhokela de sife.
59  Ndihlangule kwiintshaba zam, Thixo wam;Kwabo bandivukelayo ngamana ungandikhusela.
2  Ndihlangule kwabo baqhelisela okwenzakalisayo,Nakumadoda anetyala legazi ndisindise.
3  Kuba, khangela! Balalele umphefumlo wam;Abo bomeleleyo bayandihlasela,Ndingavukelanga, yaye ndingonanga, Yehova.
4  Nangona kungekho siphoso, bayabaleka bazilungise.Vuka ndakukubiza ubone.
5  Wena Yehova Thixo wemikhosi, unguThixo kaSirayeli.Vuka ukuze uphethulele ingqalelo yakho kuzo zonke iintlanga.Musa ukubababala nabaphi na abangcatshi abenzakalisayo. Seʹlah.
6  Bayaqhubeka bebuya ngokuhlwa;Baqhubeka bekhonkotha njengenja baze bajikeleze isixeko.
7  Khangela! Bayampompoza ngomlomo wabo;Emilebeni yabo kukho amakrele,Kuba ngubani na ophulaphuleyo?
8  Kodwa wena, Yehova, uya kubahleka;Uya kuzigculela zonke iintlanga.
9  Owu Mandla am, ndiya kulinda kuwe;Kuba uThixo yindawo yam ephakamileyo enqabisekileyo.
10  UTHIXO wobubele bothando kum uya kundikhawulela;UThixo uya kundibangela ndikhangele iintshaba zam.
11  Musa ukubabulala, ukuze abantu bam bangalibali.Ngamandla akho benze babhadule,Ubahlise, khaka lethu Yehova,
12  Ngenxa yesono somlomo wabo, ilizwi lemilebe yabo;Yaye ngamana bangabanjiswa likratshi labo,Nangenxa yokuqhelisela kwabo ukuqalekisa nenkohliso.
13  Baphelise ngomsindo;Baphelise, ukuze bangabikho;Yaye ngamana bangazi ukuba uThixo ulawula kwaYakobi ukusa eziphelweni zomhlaba. Seʹlah.
14  Baze babuye ngokuhlwa;Bakhonkothe njengenja bajikekeleze isixeko.
15  Bona kanye abo mababhadule befuna into yokudla;Mabanganeliswa okanye balalise.
16  Kodwa mna, ndiya kuvuma ngamandla akho,Ndize kusasa ndibuxele ngovuyo ububele bakho bothando.Kuba ungqineke uyindawo ephakamileyo enqabisekileyo kumNendawo yokusabela ngexesha lokubandezeleka kwam.
17  Owu Mandla am, ndiya kukuculela uncuthu lwengoma,Kuba uThixo uyindawo yam ephakamileyo enqabisekileyo, uTHIXO wobubele bothando kum.
107  Bulelani kuYehova, kuba ulungile;Kuba ububele bakhe bothando bukho ukusa kwixesha elingenammiselo.
2  Mabatsho njalo abo bahlangulweyo nguYehova,Abo abahlanguleyo esandleni sotshaba,
3  Nabo abaqokelele ndawonye bevela emazweni,Empumalanga nasentshonalanga,Emntla nasemzantsi.
4  Babhadu-bhadula entlango, enkqantosini;Abafumana ndlela eya kwisixeko sokuhlala.
5  Babelambile yaye benxaniwe;Wona kanye umphefumlo wabo ngaphakathi kwabo watyhafa.
6  Badanduluka kuYehova besekubandezelekeni;Wabahlangula kwiingcinezelo ezaziphezu kwabo,
7  Waza wabahambisa endleleni elungileyo,Ukuze bafike kwisixeko sokuhlala.
8  Abantu mabambulele uYehova ngobubele bakhe bothandoNangemisebenzi yakhe emangalisayo koonyana babantu.
9  Kuba uwanelisile umphefumlo onxaniweyo;Nomphefumlo olambileyo uwuzalise ngezinto ezilungileyo.
10  Kukho abo babehleli ebumnyameni nakwithunzi elimnyama,Amabanjwa kwinkxwaleko nasezintsimbini.
11  Kuba bavukela amazwi kaThixo;Ababai nantlonelo ngecebo lOyena Uphakamileyo.
12  Ngoko wayoyisa intliziyo yabo ngenkathazo;Bakhubeka, akwabakho bani uncedayo.
13  Bamemeza kuYehova becela uncedo ekubandezelekeni kwabo;Njengesiqhelo ke wabasindisa kwiingcinezelo ezaziphezu kwabo.
14  Wabakhupha ebumnyameni nakwithunzi elimnyama,Waqhawula nezibopho zabo.
15  Abantu mabambulele uYehova ngobubele bakhe bothandoNangemisebenzi yakhe emangalisayo koonyana babantu.
16  Kuba uzaphule iingcango zobhedu,Wayinqumla nemivalo yentsimbi.
17  Abo babezizidenge, ngenxa yendlela abanxaxhe ngayoNangenxa yeziphoso zabo, ekugqibeleni bazibangela inkxwaleko.
18  Umphefumlo wabo wacekisa lonke uhlobo lokutya,Yaye babefika emasangweni okufa.
19  Bamemeza kuYehova becela uncedo ekubandezelekeni kwabo;Njengesiqhelo ke wabasindisa kwiingcinezelo ezaziphezu kwabo.
20  Wathumela ilizwi lakhe waza wabaphilisaWabasindisa emihadini yabo.
21  Abantu mabambulele uYehova ngobubele bakhe bothandoNangemisebenzi yakhe emangalisayo koonyana babantu.
22  Mabanikele imibingelelo yokubulelaBaze bavakalise imisebenzi yakhe ngentswahla yovuyo.
23  Abo behla baye elwandle ngeenqanawa,Besenza ishishini emanzini amaninzi,
24  Ngabo abayibonileyo imisebenzi kaYehovaNemisebenzi yakhe emangalisayo enzulwini;
25  Indlela atsho ngayo ilizwi aze abangele kuvele umoya ovuthuzayo,Ukuze uphakamise amaza ayo.
26  Benyuka baye emazulwini,Bayehla baye emazantsi.Ngenxa yentlekele wona kanye umphefumlo wabo uzifumana unyibilika.
27  Bayahexa yaye bayagxadazela njengomntu onxilileyo,Kwanobulumko babo bonke bungqineka budidekile.
28  Bayadanduluka kuYehova besekubandezelekeni,Yaye uyabakhupha kwiingcinezelo eziphezu kwabo.
29  Uzolisa isaqhwithi somoya,Ukuze amaza olwandle athi cwaka.
30  Baba nemihlali ngenxa yokuba wona ayazola,Kwaye ubakhokelela kwichweba loyolo lwabo.
31  Abantu mabambulele uYehova ngobubele bakhe bothandoNangemisebenzi yakhe emangalisayo koonyana babantu.
32  Mabambonge ebandleni labantu;Mabamdumise kwindawo yokuhlala yamadoda akhulileyo.
33  Uguqula imilambo ibe yintlango,Nemithombo yamanzi emhlabeni onxaniweyo,
34  Ilizwe elineziqhamo libe leletyuwa,Ngenxa yobubi babo bahlala kulo.
35  Uguqula intlango ibe lichibi lamanzi elineengcongolo,Nelizwe lommandla ongumqwebedu libe yimithombo yamanzi.
36  Yaye ubabangela bahlale apho abo balambileyo,Ukuze bamise ngokuqinileyo isixeko sokuhlala.
37  Bahlwayela amasimi baze batyale izidiliya,Ukuze bavelise izilimo ezineziqhamo.
38  Uyabasikelela ukuze babe baninzi kakhulu;Yaye akazivumeli zibe mbalwa iinkomo zabo.
39  Kwakhona baba mbalwa baze babuthume phantsiNgenxa yokuthintelwa, intlekele nentlungu.
40  Uzigalela ngendelelo izidwangube,Ukuze azenze zibhadu-bhadule enyanyeni, apho kungekho ndlela.
41  Kodwa uyalikhusela ihlwempu kwinkxwalekoAze aliguqule libe ziintsapho kanye njengomhlambi.
42  Abathe tye bayabona baze babe nemihlali;Kodwa yona ke yonke intswela-bulungisa, kufuneka iwuvale umlomo wayo.
43  Ngubani na osisilumko? Uya kuthi kokubini agcine ezi zintoKwaye azibonise enikela ingqalelo kwizenzo zikaYehova zobubele bothando.
74  Kutheni, Thixo, usilahle ngonaphakade?Kutheni umsindo wakho uqhubeka uvutha emhlambini wedlelo lakho?
2  Yikhumbule indibano yakho owayizuza kudala,Isizwe owasikhulula njengelifa lakho,Le Ntaba yaseZiyon ohlala kuyo.
3  Phakamisa amanyathelo akho uye kwiziphanziso ezihlala zihleli.Yonke into utshaba oluyiphathe kakubi endaweni engcwele.
4  Abo babonisa ubutshaba kuwe bayagquma phakathi endaweni yokuhlangana.Bamisele eyabo imiqondiso njengemiqondiso.
5  Udume kakubi lowo unjengalowo uphakamisela intshinyela yemithi izembe.
6  Ngoku ke kwanemikrolo yalo, xa iyonke, bayixabela ngezenjana nomqadi onencam yentsimbi.
7  Ingcwele yakho bayifake emlilweni.Umnquba wegama lakho bawuhlambele emhlabeni.
8  Bona, kwanenzala yabo, ndawonye bathe entliziyweni yabo:“Zonke iindawo zikaThixo zokuhlangana zimele zitshiswe elizweni.”
9  Imiqondiso yethu asiyibonanga; akusekho mprofeti,Kuthi akukho bani waziyo ukuba kuya kude kube nini na.
10  Kuya kude kube nini na, Thixo, utshaba luqhubeka lungcikiva?Ngaba utshaba luya kuqhubeka luliphatha ngokungenantlonelo ngonaphakade igama lakho?
11  Kutheni uqhubeka usifinyezile isandla sakho, kwanesandla sakho sasekunenePhakathi esifubeni sakho ukuze usigqibe?
12  Ukanti uThixo nguKumkani wam kususela kudala,NguLowo ubangela usindiso oluzukileyo emhlabeni.
13  Wena uluzamazamisile ulwandle ngamandla akho;Uzaphule iintloko zezilo ezikhulu zaselwandle ezisemanzini.
14  Wena uzityumze zaziingceba iintloko zeLeviyatan.Waza wayinika abantu njengokutya, abo bahleli kwimimandla enamanzi.
15  Nguwe owahlukanisa umthombo nomsinga;Wena womisa imilambo engatshiyo.
16  Yeyakho imini; nobusuku bobakho.Nguwe owalungiselela isikhanyiso, kwanelanga.
17  Yayinguwe owamisela yonke imida yomhlaba;Ihlobo nobusika—nguwe owazenzayo.
18  Khumbula oku: Utshaba lungcikivile, Yehova,Nabantu abangenangqiqo baliphathe ngokungenantlonelo igama lakho.
19  Musa ukuwunikela kwirhamncwa umphefumlo wehobe lasendle.Musa ukubulibala ubomi babo baxhwalekileyo bakho.
20  Wukhangele umnqophiso,Kuba iindawo ezimnyama zomhlaba zizaliswe ziindawo zokuhlala zogonyamelo.
21  Owu kwanga lowo utyunyuziweyo akangebuyi ethotyiwe.Kwanga lowo uxhwalekileyo nalowo ulihlwempu bangalidumisa igama lakho.
22  Sukuma, Thixo, sichophele isimangalo sakho.Kukhumbule ukungcikivwa kwakho ngulowo ungenangqiqo imini yonke.
23  Ungalilibali ilizwi labo babonisa ubutshaba kuwe.Ingxolo yabo bakuvukelayo iyenyuka rhoqo.
5  Wabekele indlebe amazwi am, Yehova;Kuqonde ukuncwina kwam.
2  Nikela ingqalelo kwisandi sokukhalela kwam uncedo,Kumkani wam noThixo wam, ngenxa yokuba ndithandaza kuwe.
3  Owu Yehova, kusasa uya kuliva ilizwi lam;Kusasa ndiya kubhekisa kuwe ndize ndilinde.
4  Kuba akungoThixo oyoliswayo bubungendawo;Akukho namnye onobubi onokuhlala nexeshana nawe.
5  Akukho mqhayisi unokuma phambi kwamehlo akho.Ubathiyile bonke abo baqhelisela okwenzakalisayo;
6  Uya kubatshabalalisa abo bathetha ubuxoki.Umntu ophalaza igazi nonenkohliso uYehova uyamcekisa.
7  Ke mna, ngobubele bakho obunothando obuninziNdiya kungena endlwini yakho,Ndiya kuqubuda etempileni yakho engcwele ngenxa yokoyika wena.
8  Owu Yehova, ndikhokele ngobulungisa bakho ngenxa yeentshaba zam;Yenze igude indlela yakho phambi kwam.
9  Kuba emlonyeni wabo akukho nto kunokukholoswa ngayo;Umbilini wabo yinkxwaleko ngokwenene.Umqala wabo yindawo yokungcwaba evulekileyo;Basebenzisa ulwimi olugudileyo.
10  UThixo uya kubagqala njengabanetyala ngokuqinisekileyo;Baya kuwa ngenxa yecebo labo.Ngobuninzi bokunxaxha kwabo mabasasazwe,Ngenxa yokuba bakuvukele.
11  Kodwa bonke abo basabela kuwe baya kuba nemihlali;Baya kumemelela ngovuyo kuse kwixesha elingenammiselo.Uya kuyithintela indlela esondela kubo,Yaye abo bathanda igama lakho baya kugcoba ngawe.
12  Kuba uya kumsikelela nabani na olilungisa, Yehova;Ngokungathi kungekhaka elikhulu, uya kubangqonga ngenkoliseko.
36  Ilizwi lokunxaxha kulowo ungendawo liphakathi entliziyweni yakhe;Ukoyika uThixo akukho phambi kwamehlo akhe.
2  Kuba wenze ngokugudileyo kakhulu emehlweni akheUkuze afumane isiphoso sakhe ukuze asithiye.
3  Amazwi omlomo wakhe akukwenzakalisa nenkohliso;Uyekile ukuba nengqiqo yokwenza okulungileyo.
4  Uqhubeka eceba okwenzakalisayo emandlalweni wakhe.Uzimisa endleleni engalunganga.Akakugatyi okubi.
5  Owu Yehova, ububele bakho obunothando busemazulwini;Ukuthembeka kwakho kuphezulu emafini.
6  Ubulungisa bakho bufana neentaba zikaThixo;Isigwebo sakho sinjengamanzi anzongonzongo amaninzi.Usindisa umntu nerhamncwa, Yehova.
7  Hayi indlela obuxabiseke ngayo ububele bakho obunothando, Thixo!Yaye oonyana babantu basabela emthunzini wamaphiko akho.
8  Basela banele ukutyeba kwendlu yakho;Yaye ubabangela basele umsinga weziyolo zakho.
9  Kuba ukuwe umthombo wobomi;Ngokukhanya okuvela kuwe sinokubona ukukhanya.
10  Qhubeka nobubele bakho obunothando kwabo bakwaziyo,Nobulungisa bakho kwabo baneentliziyo ezithe tye.
11  Owu ngamana unyawo lwekratshi alingendifikeli;Ke sona isandla sabantu abangendawo, masingandenzi isibhadubhadu.
12  Bawe apho abo baqhelisela okwenzakalisayo;Batyhalwe bawa baza abakwazi ukuphakama.
79  Owu Thixo, iintlanga zingene kwilifa lakho;Ziyenze inqambi itempile yakho engcwele;IYerusalem ziyenze imfumba yamanxuwa.
2  Isidumbu sabakhonzi bakho basinikele kwiintaka zamazulu njengokudla,Inyama yabanyanisekileyo bakho bayinika amarhamncwa omhlaba.
3  Igazi labo baliphalaze njengamanziLajikeleza iYerusalem, kungekho ubangcwabayo.
4  Silungcikivo kubamelwane bethu,Into yokugxekwa nokugculelwa ngabo basijikelezileyo.
5  Kuya kude kube nini na, Yehova, unomsindo? Ngaba koda kube ngonaphakade?Kuya kude kube nini na ikhwele lakho livutha njengomlilo?
6  Phalaza umsindo wakho ezintlangeni ezingakwaziyo,Nakwizikumkani ezingabizanga egameni lakho.
7  Kuba zimdle zamgqiba uYakobi,Zaza zayiphanzisa indawo yakhe yokuhlala.
8  Musa ukuzikhumbulela kuthi iziphoso zamanyange.Khawuleza! Mazisihlangabeze iinceba zakho,Kuba sihlwempuzeke kakhulu.
9  Sincede, Thixo wosindiso lwethu,Ngenxa yozuko lwegama lakho;Usihlangule uzigubungele izono zethu ngenxa yegama lakho.
10  Kutheni iintlanga zifanele zithi: “Uphi na uThixo wabo?”Makwaziwe phakathi kweentlanga phambi kwamehlo akhoUkuphindezelwa kwegazi labakhonzi bakho eliphalaziweyo.
11  Ngamana ukuncwina kwebanjwa kungafika phambi kwakho.Ngokobukhulu bengalo yakho bagcine abo bamiselwe ukufa.
12  Ubabuyekeze abamelwane bethu izihlandlo ezisixhenxe esifubeni saboUngcikivo lwabo abakungcikive ngalo, Yehova.
13  Ke thina bantu bakho nomhlambi wedlelo lakho,Siya kukubulela ukusa kwixesha elingenammiselo;Ukususela kwisizukulwana ukusa kwisizukulwana siya kuyivakalisa indumiso yakho.
150  Dumisani uYa!Dumisani uThixo endaweni yakhe engcwele.Mdumiseni esibhakabhakeni samandla akhe.
2  Mdumiseni ngenxa yemisebenzi yakhe yamandla.Mdumiseni ngokobuninzi bobukhulu bakhe.
3  Mdumiseni ngokuvuthela isigodlo.Mdumiseni ngomrhubhe nohadi.
4  Mdumiseni ngentambula nangokungqungqa nijikeleza.Mdumiseni ngemirhubhe nogwali.
5  Mdumiseni ngamacangci anesandi soncuthu lomculo.Mdumiseni ngamacangci akhenkcezayo.
6  Yonk’ into ephefumlayo—mayidumise uYa.Dumisani uYa!
75  Siyakubulela, Thixo; siyakubulela,Negama lakho likufuphi.Abantu bamele bavakalise imisebenzi yakho emangalisayo.
2  “Kuba ndathabatha ixesha elibekiweyo;Ndaqalisa ukugweba ngokuthe tye.
3  Umhlaba nabo bonke abemi bawo bayabhangiswa,Ndim owalungisa iintsika zawo.” Seʹlah.
4  Ndathi kwabazizidenge: “Musani ukuba zizidenge,”Ndaza ndathi kwabangendawo: “Musani ukuluphakamisa uphondo.
5  Musani ukuluphakamisela phezulu uphondo lwenu.Musani ukuthetha ngentamo ekhukhumeleyo.
6  Kuba akuveli empuma kungaveli entshona,Kungaveli nasemzantsi ukuphakanyiswa.
7  Kuba nguThixo umgwebi.Uyamthoba lo, amphakamise lowa.
8  Kuba kukho indebe esandleni sikaYehova,Yaye iwayini iphuphuma ugwebu, iphithikeziwe.Ngokuqinisekileyo uya kuzichitha iintsipho zayo;Bonke abangendawo bomhlaba baya kuzihluza, bazisele.”
9  Kodwa mna ke, ndiya kukuxela kuse kwixesha elingenammiselo;Ndiya kumculela uncuthu lwengoma uTHIXO kaYakobi.
10  “Neempondo zonke zabangendawo ndiya kuzaphula.”Iimpondo zamalungisa ziya kuphakanyiswa.
61  Owu Thixo, sive isikhalo sam sokubongoza.Nikela ingqalelo kumthandazo wam.
2  Ndiya kukhala ndisesiphelweni somhlaba, kuwe, xa intliziyo yamisiba buthathaka.Ngamana ungandikhokelela eliweni eliphakame ngakumbi kunam.
3  Kuba ungqineke uyindawo yokusabela kum,Inqaba eyomeleleyo phambi kotshaba.
4  Ndiya kuba lundwendwe ententeni yakho ukusa kumaxesha angenammiselo;Ndiya kusabela kwindawo efihlakeleyo yamaphiko akho. Seʹlah.
5  Kuba wena, Thixo, uziphulaphule izibhambathiso zam.Undinike njengelifa abo baloyikayo igama lakho.
6  Uya kumongezela iintsuku ukumkani;Iminyaka yakhe iya kuba njengesizukulwana emva kwesizukulwana.
7  Uya kuhlala phambi koThixo ukusa kwixesha elingenammiselo;Owu mthumelele ububele bothando nenyaniso, ukuze zimlondoloze.
8  Ngoko ndiya kuliculela uncuthu lwengoma igama lakho ngonaphakade,Ukuze ndizifezekise izibhambathiso zam imihla ngemihla.
103  Mbonge uYehova, mphefumlo wam,Nayo yonk’ into engaphakathi kwam, igama lakhe elingcwele.
2  Mbonge uYehova, mphefumlo wam,Ungakulibali ukwenza kwakhe konke,
3  Yena oxolela sonke isiphoso sakho,Ophilisa zonke izifo zakho,
4  Ohlangula ubomi bakho emhadini,Okuthwesa ububele bothando neenceba,
5  Owanelisa ixesha lakho lokudla ubomi ngokulungileyo;Ubutsha bakho bumana buzihlaziya kanye njengobo bokhozi.
6  UYehova uphumeza izenzo zobulungisaNezigwebo ngenxa yabo bonke abo baqhathwayo.
7  Wazazisa iindlela zakhe kuMoses,Izenzo zakhe koonyana bakaSirayeli.
8  UYehova unenceba nobabalo,Uzeka kade umsindo yaye unobubele bothando obuninzi.
9  Akayi kuqhubeka ehlab’ amadlala ngalo lonke ixesha,Engayi kuhlala ecaphukile ukusa kwixesha elingenammiselo.
10  Akenzanga kuthi kanye ngokwezono zethu;Engasiziseli noko kusifaneleyo ngokweziphoso zethu.
11  Kuba njengoko amazulu ephakamile kunomhlaba,Ububele bakhe bothando bongamile kwabo bamoyikayo.
12  Njengokuba kude kwempumalanga entshonalanga,Kunjalo ukukukhwelelisa kwakhe kude nathi ukunxaxha kwethu.
13  Njengoyise obenzela inceba oonyana bakhe,UYehova ubenzele inceba abo bamoyikayo.
14  Kuba yena uyakwazi ukuyilwa kwethu,Ekhumbula ukuba siluthuli.
15  Yena ke umntu ofayo, imihla yakhe injengaleyo yengca eluhlaza;Indlela atyatyamba ngayo injengeyentyatyambo yasendle.
16  Kuba kudlula umoya nje phezu kwayo, ize ingabi sabakho;Nendawo yayo ingabi sayiqonda ngokubhekele phaya.
17  Kodwa ububele bothando bukaYehova bususela kwixesha elingenammiselo bude buse kwixesha elingenammiseloKwabo bamoyikayo,Nobulungisa bakhe koonyana boonyana,
18  Kwabo bagcina umnqophiso wakheNakwabo bayikhumbulayo imiyalelo yakhe khon’ ukuze bayenze.
19  UYehova uyimise ngokuqinileyo itrone yakhe emazulwini;Ubukumkani bakhe bulawula phezu kwayo yonk’ into.
20  Mbongeni uYehova, nina zingelosi zakhe, zomeleleyo ngamandla, zenza ilizwi lakhe,Ngokuphulaphula isandi selizwi lakhe.
21  Mbongeni uYehova, nonke nina mikhosi yakhe,Niba balungiseleli bakhe, abenza ukuthanda kwakhe.
22  Mbongeni uYehova, nonke nina misebenzi yakhe,Kuzo zonke iindawo zolawulo lwakhe.Mbonge uYehova, mphefumlo wam.
41  Unoyolo nabani na onikela ingqalelo kwisisweli;Ngomhla wentlekele uYehova uya kumsindisa.
2  UYehova uya kumlinda amgcine ephila.Uya kubhengezwa enoyolo emhlabeni;Yaye akunakumnikela emphefumlweni weentshaba zakhe.
3  UYehova uya kumxhasa emandlalweni wokugula;Wonke umandlalo wakhe uya kuwutshintsha ngokuqinisekileyo ebudeni bokugula kwakhe.
4  Ke mna, ndathi: “Owu Yehova, ndibabale.Wuphilise umphefumlo wam, kuba ndonile kuwe.”
5  Ke zona iintshaba zam, zithetha okubi ngam:“Uya kufa nini na negama lakhe litshabalale?”
6  Yaye ukuba ubani uyeza kundibona, intliziyo yakhe iya kuthetha okungeyonyaniso;Uya kuzibuthela into eyenzakalisayo;Uya kuphuma; athethe ngayo ngaphandle.
7  Bonke abo bandithiyileyo basebezelana ngokumanyeneyo ngam;Baqhubeka beceba okubi ngam:
8  “Kugalelwa into engancedi nganto phezu kwakhe;Ekubeni ngoku elele akayi kusukuma kwakhona.”
9  Kwanendoda eseluxolweni nam, ebendikholose ngayo,Ebisidla isonka sam, indiphakamisele isithende.
10  Ke wena, Yehova, ndibabale uze undiphakamise,Ukuze ndibabuyisele.
11  Ngako oku ndiyazi ukuba uyayoliswa ndim,Ngenxa yokuba utshaba lwam aludumi ngoloyiso phezu kwam.
12  Ke mna, undiphakamisile ngenxa yengqibelelo yam,Yaye uya kundimisa phambi kobuso bakho kuse kwixesha elingenammiselo.
13  Makabongwe uYehova uTHIXO kaSirayeliUkususela kwixesha elingenammiselo ukusa kwixesha elingenammiselo.Amen, Amen.
15  Owu Yehova, ngubani na oya kuba lundwendwe ententeni yakho?Ngubani na oya kuhlala entabeni yakho engcwele?
2  Ngulowo uhamba ngokungenasiphoso eqhelisela ubulungisaYaye ethetha inyaniso ngentliziyo yakhe.
3  Akanyelisanga ngolwimi lwakhe.Kwiqabane lakhe akenzanga nto imbi,Yaye lowo usenyongweni kuye akamngcikivanga.
4  Emehlweni akhe uyamgatya nabani na odelekileyo,Kodwa abo boyika uYehova uyababeka.Ofunga angajiki, nokuba kubi kuye.
5  Imali yakhe akanikezelanga ngayo ngenzala,Yaye akathabathanga ukunyotywa nxamnye nalowo umsulwa.Lowo wenza ezi zinto akasayi kuze agungqiswe.
80  Owu Malusi kaSirayeli, beka indlebe,Wena uqhuba uYosefu njengomhlambi.Owu wena uhleli phezu kweekherubhi, qaqamba.
2  Ngaphambi koEfrayim noBhenjamin noManase wavuselele amandla akho,Uze usisindise.
3  Owu Thixo, sibuyise;Uze ubukhanyise ubuso bakho,ukuze sisindiswe.
4  Owu Yehova Thixo wemikhosi, kuya kude kube nini na uligwele ngumsindo nxamnye nomthandazo wabantu bakho?
5  Ubadlise isonka seenyembezi,Yaye uqhubeka ubaselisa iinyembezi phezu kweenyembezi ngomlinganiselo omkhulu.
6  Usimisela imbambano kubamelwane bethu,Neentshaba zethu ziqhubeka zisigculela ngokuthanda kwazo.
7  Owu Thixo wemikhosi, sibuyise;Uze ubukhanyise ubuso bakho, ukuze sisindiswe.
8  Wawenza wemka umdiliya eYiputa.Wazigxotha iintlanga, ukuze uwutyale.
9  Wahlahla phambi kwawo, ukuze umile iingcambu uzalise ilizwe.
10  Iintaba zagutyungelwa ngumthunzi wawo,Nemisedare kaThixo ngamasebe awo.
11  Wakhupha amasebe awo afikelela elwandle,Namasetyana awo afikelela eMlanjeni.
12  Uzidilizele ntoni na iindonga zawo zamatye,Yaye kutheni bonke abo badlulayo ngendlela besikha kuwo?
13  Ingulube ephuma ehlathini iyaqhubeka iwudla,Nezilwanyana ezininzi zasendle ziqhubeka zisidla kuwo.
14  Owu Thixo wemikhosi, nceda ubuye;Khangela phantsi usezulwini ubone uze uwunyamekele lo mdiliya,
15  Nesikhondo esityalwe sisandla sakho sasekunene,Uze ukhangele unyana ozomelezele yena.
16  Sitshiswa ngomlilo, siyanqunyulwa.Bayatshabalala kukukhalinyelwa bubuso bakho.
17  Isandla sakho masibe phezu komntu okwisandla sakho sasekunene,Phezu konyana womntu ozomelezele yena,
18  Yaye asiyi kuphambuka kuwe.Ngamana ungasigcina siphila, ukuze sibize egameni lakho.
19  Owu Yehova Thixo wemikhosi, sibuyise;Bukhanyise ubuso bakho, ukuze sisindiswe.
20  Ngamana uYehova angakuphendula ngomhla wokubandezeleka.Ngamana igama loTHIXO kaYakobi lingakukhusela.
2  Ngamana angathumela uncedo lwakho luphuma endaweni engcwele,Akuxhase eseZiyon.
3  Ngamana angayikhumbula yonke iminikelo yakho esisipho,Yaye ngamana iminikelo yakho etshiswayo angayamkela njengetyebileyo. Seʹlah.
4  Ngamana angakunika ngokwentliziyo yakho,Aze azalisekise lonke icebo lakho.
5  Siya kumemelela ngovuyo ngenxa yosindiso lwakho,Yaye egameni loThixo wethu siya kuphakamisa iibhanile zethu.Ngamana uYehova angazizalisekisa zonke izicelo zakho.
6  Ngoku ndiyazi ukuba ngokuqinisekileyo uYehova uyamsindisa othanjisiweyo wakhe.Umphendula esemazulwini akhe angcweleNgezenzo ezisindisayo zamandla esandla sakhe sasekunene.
7  Ezinye ngokuphathelele iinqwelo ezinye ngokuphathelele amahashe,Kodwa, ke thina, ngokuphathelele igama likaYehova uThixo wethu siya kumkhankanya.
8  Abo kanye boyisakele bawa;Kodwa ke thina, siphakamile, ukuze sihlaziywe.
9  Owu Yehova, msindise ukumkani!Uya kusisindisa ngemini esimbiza ngayo.
99  UYehova uthe waba ngukumkani. Maziphazamiseke izizwana.Uhleli ezikherubhini. Mawugubhe umhlaba.
2  UYehova mkhulu eZiyon,Yaye uphakamile phezu kwazo zonke izizwana.
3  Mazibonge igama lakho.Likhulu yaye liyoyikeka, lingcwele.
4  Kwaye ngamandla kakumkani uthande umgwebo.Wena ukumisele ngokuqinileyo oko kuthe tye.Wenze umgwebo nobulungisa kwaYakobi.
5  Phakamisani uYehova uThixo wethu nize niqubude esitulweni seenyawo zakhe;Ungcwele.
6  UMoses noAron babephakathi kwababingeleli bakhe,NoSamuweli wayephakathi kwabo babiza egameni lakhe.Babebiza kuYehova, yaye yena waqhubeka ebaphendula.
7  Waqhubeka ethetha nabo ngomqulu welifu.Bazigcina izikhumbuzo zakhe nommiselo awabanika wona.
8  Owu Yehova Thixo wethu, wena wabaphendula.Waba nguThixo oxolelayo kubo,Nophumeza impindezelo kwizenzo zabo ezibi.
9  Phakamisani uYehova uThixo wethuNize niqubude entabeni yakhe engcwele.Kuba uYehova uThixo wethu ungcwele.
68  Makasukume uThixo, iintshaba zakhe mazichithachithwe,Abo bamthiye kakhulu mabasabe ngenxa yakhe.
2  Njengoko umsi uphetshethwa umke, ngamana ungabaphephetha bemke;Njengoko umthwebeba unyibilika ngenxa yomlilo,Mabatshabalale phambi koThixo abangendawo.
3  Ke bona abangamalungisa, mababe nemihlali,Mababe nochulumanco phambi koThixo,Bagcobe ngemihlali.
4  Mvumeleni uThixo, niliculele uncuthu lwengoma igama lakhe;Mculeleni ingoma Lowo ukhweleyo ehamba ethafeni eliyinkqantosiNgoYa, ligama lakhe elo; nize nigcobe phambi kwakhe;
5  Uyise wamakhwenkwe angenayise nomgwebi wabahlolokaziNguThixo endaweni yakhe yokuhlala engcwele.
6  UThixo ubangela abo babodwa ukuba bahlale endlwini;Ukhupha amabanjwa afumane impumelelo epheleleyo.Noko ke, abo baneenkani, bafanele bahlale elizweni elibharhileyo.
7  Owu Thixo, xa waphuma phambi kwabantu bakho,Xa wanqumla intlango—Seʹlah—
8  Umhlaba wanyikima,Kwanamazulu avuza ngenxa kaThixo;ISinayi le yanyikima ngenxa kaThixo, uTHIXO kaSirayeli.
9  Waqalisa ukunisa izantyalantyala zemvula, Thixo;Ilifa lakho, kwanaxa lalibharhile—wena walihlaziya.
10  Abantu bakho abahlala ezintenteni—baye bahlala kulo;Ngokulunga kwakho walilungiselela lowo uxhwalekileyo, Thixo.
11  NguYehova onikela eli lizwi;Abafazi abavakalisa iindaba ezilungileyo bangumkhosi omkhulu.
12  Kwanookumkani bemikhosi bayasaba, bayasaba.Ke yena lowo uhlala ekhaya, ufumana isabelo sexhoba.
13  Nangona naqhubeka nilele phakathi kweemfumba zothuthu ezisenkampini,Kuya kubakho amaphiko ehobe egqunywe ngesilivereNeentsiba zalo ngegolide eluhlaza bulubhelu.
14  Xa Lowo unguSomandla wabachithachitha ngokubanzi kulo ookumkani,Kwaqalisa ukuwa ikhephu eTsalmon.
15  Ummandla weentaba wakwaBhashan yintaba kaThixo;Ummandla weentaba waseBhashan yintaba eneencopho.
16  Kutheni na, nina zincopho zeentaba, niqhubeka niyondele ngomonaIntaba uThixo anqwenela ukuhlala kuyo?KwanoYehova uya kuhlala apho ngonaphakade.
17  Iinqwelo zokulwa zikaThixo zingamashumi amawaka, amawaka angakumbi nangakumbi.UYehova ungene endaweni engcwele evela eSinayi.
18  Unyukele phezulu;Uthabathe abathinjwa;Uthabathe izipho ezingabantu,Ewe, kwanabo baneenkani, ukuze uhlale phakathi kwabo, wena Ya, Thixo.
19  Makabongwe uYehova osithwalela umthwalo mihla le,UTHIXO oyinyaniso wosindiso lwethu. Seʹlah.
20  UTHIXO oyinyaniso kuthi unguThixo wezenzo zokusindisa;Yaye zezikaYehova iNkosi enguMongami iindlela zokuphuma ekufeni.
21  Eneneni uThixo uya kuyiqhekeza intloko yeentshaba zakhe,Ukakayi lweenwele zentloko yakhe nabani na ohambahamba enetyala.
22  UYehova uthe: “Ndiya kubabuyisa eBhashan,Ndiya kubabuyisa ezinzulwini zolwandle,
23  Ukuze uluhlambe egazini unyawo lwakho,Ukuze ulwimi lwezinja zakho lufumane isabelo salo ezintshabeni.”
24  Bayibonile imingcelele yakho, Thixo,Imingcelele yoThixo wam, uKumkani wam, isiya endaweni engcwele.
25  Iimvumi zihamba phambili, emva kwazo ingabadlali bomrhubhe;Phakathi iziintombi ezibetha iintambula.
26  Mbongeni uThixo kwiindimbane ezihlanganiseneyo,Yehova, wena uphuma kuMthombo kaSirayeli.
27  Nanko uBhenjamin omncinane ezoyisa,Iinkosana zakwaYuda nesihlwele sazo esikhwazayo,Iinkosana zakwaZebhulon, neenkosana zakwaNafetali.
28  UThixo wakho uwabekele umyalelo amandla akho.Bonisa amandla, Thixo, wena usisebenzeleyo.
29  Ngenxa yetempile yakho eYerusalem,Ookumkani baya kukuzisela izipho.
30  Khalimela irhamncwa leengcongolo, indibano yeenkunzi zeenkomo,Ngamathole ezizwana, ngalinye linyathela amaqhosha esilivere.Uzichithachithile izizwana eziyoliswa yimilo.
31  Izinto ezenziwe ngobhedu ziya kufika zivela eYiputa;UKushe uya kukhawuleza olule isandla sakhe sinezipho zikaThixo.
32  Owu nina zikumkani zomhlaba, vumelani uThixo,Mculeleni uncuthu lwengoma uYehova—Seʹlah—
33  Lowo ukhwele izulu lamandulo lamazulu.Khangela! Uvakalisa ngelizwi lakhe, ilizwi elomeleleyo.
34  Mnikeni amandla uThixo.Ubuhandiba bakhe buphezu koSirayeli namandla akhe asemafini akhe.
35  UThixo uyoyikeka kwingcwele yakho ezukileyo.UnguTHIXO kaSirayeli, unika amandla, kwanokomelela ebantwini.Makabongwe uThixo.
105  Bulelani kuYehova, bizani egameni lakhe,Zaziseni phakathi kwezizwana izenzo zakhe.
2  Mvumeleni, nimculele uncuthu lwengoma,Zixhalabiseni ngemisebenzi yakhe yonke emangalisayo.
3  Qhayisani ngegama lakhe elingcwele.Mayibe nemihlali intliziyo yabo bamfunayo uYehova.
4  Funani uYehova namandla akhe.Funani ubuso bakhe rhoqo.
5  Khumbulani imisebenzi yakhe emangalisayo ayenzileyo,Imimangaliso yakhe nezigwebo zomlomo wakhe,
6  Owu mbewu ka-Abraham umkhonzi wakhe,Nina bonyana bakaYakobi, abanyuliweyo bakhe.
7  Yena unguYehova uThixo wethu.Izigwebo zakhe zisemhlabeni wonke.
8  Uwukhumbule umnqophiso wakhe ukusa kwixesha elingenammiselo,Ilizwi elingumyalelo wakhe, ukusa kwizizukulwana eziliwaka,
9  Mnqophiso lowo wawenza noAbraham,Nesifungo sakhe kuIsake,
10  Eso wasigcina simi njengommiselo kuYakobi,Njengomnqophiso ohlala ngokungenammiselo kuSirayeli,
11  Esithi: “Ndiya kukunika ilizwe laseKananNjengesabelo selifa lakho.”
12  Oku kwakunjalo xa babembalwa ngenani,Ewe, bembalwa kakhulu, yaye bengabaphambukeli kulo.
13  Babehambahamba kwiintlanga ngeentlanga,Besuka kobunye ubukumkani baye kwesinye isizwana.
14  Akazange avumele nawuphi na umntu ukuba abaqhathe,Kodwa ngenxa yabo wohlwaya ookumkani,
15  Esithi: “Musani ukubachukumisa abathanjisiweyo bam,Ningenzi okubi nakubaprofeti bam.”
16  Wabiza indlala yeza kulo ilizwe;Waphula zonke iintonga ekujingiswa kuzo izonka ezibusazinge.
17  Wathumela phambi kwabo indodaEyathengiswayo ukuba ibe likhoboka, uYosefu.
18  Bazixhwalekisa iinyawo zakhe ngamakhamandela,Umphefumlo wakhe waba sezintsimbini;
19  De kwaba lixesha lokufika kwelizwi lakhe,Intetho kaYehova yamsulungekisa.
20  Ukumkani wathumela ukuze amkhulule,Umlawuli wezizwana, ukuze amkhulule.
21  Wammisa waba yinkosi endlwini yakheNanjengomlawuli phezu kwayo yonke impahla yakhe,
22  Ukuze abophe iinkosana ezikholekileyo emphefumlweni wakheNokuba afundise amadoda akhe akhulileyo ubulumko.
23  USirayeli weza eYiputa,NoYakobi waba ngumphambukeli kwilizwe lakwaHam.
24  Wabenza baqhama kakhulu abantu bakhe,Wabenza banamandla ngakumbi kuneentshaba zabo.
25  Wayiyeka yatshintsha intliziyo yabo ukuba babathiye abantu bakhe,Baziphathe ngobuqhokolo nxamnye nabakhonzi bakhe.
26  Wathumela uMoses umkhonzi wakhe,UAron awayemnyulile.
27  Babeka phakathi kwabo imibandela yemiqondiso yakhe,Nemimangaliso kwilizwe lakwaHam.
28  Wathumela ubumnyama waza ke walenza laba mnyama;Yaye abazange bawavukele amazwi akhe.
29  Wawatshintsha amanzi abo aba ligazi,Kwaye wazibulala iintlanzi zabo.
30  Ilizwe labo lanyakazela amasele,Kumagumbi angaphakathi ookumkani babo.
31  Wathi kufanele kufike izibawu,Iimbuzane kuyo yonke imimandla yabo.
32  Wabanika izantyalantyala zemvula zaba sisichotho,Umlilo odangazelayo elizweni labo.
33  Wabetha imidiliya yabo nemikhiwane yaboWaphula nemithi yommandla wabo.
34  Wathi kufanele kufike iinkumbi,Nohlobo oluthile lweenkumbi, ezingenakubalwa.
35  Zabudla bonke utyani elizweni labo;Zasidla nesiqhamo somhlaba wabo.
36  Waza waxabela onke amazibulo kwilizwe labo,Ukuqala kwamandla abo onke okuvelisa inzala.
37  Yaye wabakhupha benesilivere negolide;Kwaye phakathi kwezizwe zakhe kwakungekho ukhubekayo.
38  IYiputa yaba nemihlali ukuphuma kwabo,Kuba ukunkwantyisa kwabo kwawafikela.
39  Waneka ilifu langumkhusane,Nomlilo ukuba ubakhanyisele ebusuku.
40  Bacela, yaye wazisa izagwityi,Kwaye wabanelisa ngesonka esivela ezulwini.
41  Wavula iliwa, kwaqukuqela amanzi;Wona ehla njengomlambo kwimimandla engumqwebedu.
42  Kuba walikhumbula ilizwe lakhe elingcwele noAbraham umkhonzi wakhe.
43  Ngoko wabakhupha abantu bakhe ngokugcoba,Abanyuliweyo bakhe ngentswahla yovuyo.
44  Wabanika amazwe eentlanga,Badla ilifa imveliso yomsebenzi onzima wamaqela eentlanga,
45  Ukuze bagcine imimiselo yakheBayibambe imithetho yakhe.Dumisani uYa!
1  Unoyolo umntu ongahambanga ngecebo labangendawo,Ongemanga endleleni yaboni,Nongahlalanga esihlalweni sabagculeli.
2  Kodwa oyoliswa ngumthetho kaYehova,Efunda emthethweni wakhe ngesandi esiphantsi imini nobusuku.
3  Ngokuqinisekileyo uya kuba njengomthi otyalwe ngakwimisinga yamanzi,Onika isiqhamo sawo ngexesha lawoNonamahlamvu angabuniyo,Yaye konke akwenzayo kuya kuphumelela.
4  Abanjalo ke bona abangendawo,Kunoko banjengomququ ophetshethwa ngumoya.
5  Kungenxa yoko bengayi kuma emgwebeni abangendawo,Naboni kwindibano yamalungisa.
6  Kuba uYehova uyayazi indlela yamalungisa,Kodwa indlela yabangendawo iya kutshitsha.
118  Bulelani kuYehova, kuba ulungile;Kuba ububele bakhe bothando bukho ukusa kwixesha elingenammiselo.
2  USirayeli ke makathi:“Kuba ububele bakhe bothando bukho ukusa kwixesha elingenammiselo.”
3  Abo bendlu ka-Aron ke mabathi:“Kuba ububele bakhe bothando bukho ukusa kwixesha elingenammiselo.”
4  Abo bamoyikayo uYehova ke mabathi:“Kuba ububele bakhe bothando bukho ukusa kwixesha elingenammiselo.”
5  Ndabiza uYa ndisekubandezelekeni;UYa wandiphendula waza wandibeka kwindawo ebanzi.
6  UYehova usecaleni lam; andiyi koyika.Angandenza ntoni na umntu wasemhlabeni?
7  UYehova usecaleni lam phakathi kwabo bandincedayo,Kangangokuba mna ndiya kukhangela abo bandithiyayo.
8  Kulunge ngakumbi ukusabela kuYehovaKunokukholosa ngomntu wasemhlabeni.
9  Kulunge ngakumbi ukusabela kuYehovaKunokukholosa ngezidwangube.
10  Zonke iintlanga zindingqongile.Ndazichithachitha egameni likaYehova.
11  Zandingqonga, ewe, zandingqonga.Ndazichithachitha egameni likaYehova.
12  Zandingqonga njengeenyosi;Zacimeka njengomlilo wetyholo elinameva.Ndazichithachitha egameni likaYehova.
13  Wandityhala ngamandla ukuze ndiwe,Kodwa uYehova wandinceda.
14  UYa likhusi nokomelela kwam,Uye waba lusindiso lwam.
15  Ilizwi lentswahla yovuyo nosindisoLisezintenteni zamalungisa. Isandla sasekunene sikaYehova sibonakalisa amandla.
16  Isandla sasekunene sikaYehova siyaziphakamisa;Isandla sasekunene sikaYehova sibonakalisa amandla.
17  Andiyi kufa, kodwa ndiya kuqhubeka ndiphila,Ukuze ndivakalise imisebenzi kaYa.
18  UYa wandilungisa ngokuqatha,Kodwa akazange andinikele ekufeni.
19  Ndivuleleni amasango obulungisa.Ndiya kungena ngawo; ndiya kumbonga uYa.
20  Lilo eli isango likaYehova.Amalungisa aya kungena ngalo.
21  Ndiya kukubonga, kuba undiphenduleWaba lusindiso lwam.
22  Ilitye abaligatyayo abakhiLiye laba yintloko yembombo.
23  Oku kuye kwabakho kuvela kuYehova;Kuyamangalisa emehlweni ethu.
24  Le yimini ayenzileyo uYehova;Siza kuvuya, sibe nemihlali ngayo.
25  Ke kaloku, Yehova, khawuncede usindise!Ke kaloku, Yehova, khawuncede unike impumelelo!
26  Makabongwe Lowo uzayo egameni likaYehova;Sinisikelele nina endlwini kaYehova.
27  UYehova nguLowo Ungokobuthixo,Yaye usinika ukukhanya.Bophani umngcelele womthendeleko ngamasebe,Ukuya kufikelela ezimpondweni zesibingelelo.
28  Wena unguLowo Ungokobuthixo kum, yaye ndiya kukubonga;Thixo wam—ndiya kukuphakamisa.
29  Bulelani kuYehova, kuba ulungile;Kuba ububele bakhe bothando bukho ukusa kwixesha elingenammiselo.
120  Ndabiza kuYehova ekubandezelekeni kwam,Yaye wandiphendula.
2  Owu Yehova, khawuhlangule umphefumlo wam kwimilebe yobuxoki,Elulwimini lwenkohliso.
3  Uya kukunika ntoni na umntu, yaye uya kongezelela ntoni na kuwe,Lulwimindini lunenkohliso?
4  Iintolo eziloliweyo zendoda enamandla,Kunye namalahle avuthayo omthi womtshayelo.
5  Yeha ke mna, kuba ndihleli njengomphambukeli kwaMesheki!Ndimise umnquba kunye neentente zakwaKedare.
6  Sekulithuba elide kakhulu umphefumlo wam umise umnqubaKunye nabo baluthiyileyo uxolo.
7  Ndimela uxolo; kodwa xa ndithetha,Bona bangabemfazwe.
2  Kutheni iintlanga zisenza uqhushululuNamaqela eentlanga eqhubeka edumzela into engento?
2  Ookumkani bomhlaba basuke bemaNamagosa aphakamileyo abuthene ndawonye njengamntu mnyeNxamnye noYehova nomthanjiswa wakhe,
3  Besithi: “Masiziqhawule izibopho zaboSizilahlele kude nathi iintambo zabo!”
4  Lowo kanye uhleli emazulwini uya kuhleka;UYehova uya kubagculela.
5  Ngelo xesha uya kuthetha nabo enomsindoYaye evutha kukungakholiswa uya kubaphazamisa,
6  Esithi: “Mna, ndimmisile ukumkani wamEZiyon, intaba yam engcwele.”
7  Mandibhekisele kummiselo kaYehova;Uthe kum: “Ungunyana wam;Mna, namhlanje, ndibe nguyihlo.
8  Cela kum, ukuba ndikunike iintlanga njengelifa lakhoNeziphelo zomhlaba njengelifa lakho.
9  Uya kuziqhekeza ngentonga yobukhosi yentsimbi,Ngokungathi sisitya sombumbi uya kuziqhekeza zibe ziingceba.”
10  Ngoku ke, bokumkani, sebenzisani ingqiqo;Zivumeleni nilungiswe, bagwebi bomhlaba.
11  Mkhonzeni uYehova ngokoyikaNivuye ngokungcangcazela.
12  Mangeni unyana, ukuze Yena angabi nomsindoNani ningatshabalali endleleni,Kuba umsindo wakhe uvutha lula.Banoyolo bonke abo basabela kuye.
104  Mbonge uYehova, mphefumlo wam.Owu Yehova Thixo wam, ungqineke umkhulu kakhulu.Wambethe isidima nobungangamsha,
2  Ozisongela ngokukhanya ngokungathi sisambatho,Owolula amazulu njengelaphu lentente,
3  Lowo wakha amagumbi akhe aphezulu ngemiqadi emanzini,Owenza amafu abe yinqwelo yakhe,Ohamba ngamaphiko omoya,
4  Owenza iingelosi zakhe zibe ngoomoya,Abalungiseleli bakhe babe ngumlilo oqwengayo.
5  Useke umhlaba phezu kweendawo omiswe kuzo;Awuyi kushukunyiswa ukusa kwixesha elingenammiselo, okanye nangonaphakade.
6  Uwugubungele ngamanzi anzongonzongo kanye njengesambatho.Amanzi ayeme phezu kweentaba.
7  Asaba ngokukhalinyelwa nguwe;Ngesandi sendudumo yakho abaleka ngokuphakuzela—
8  Iintaba zenyuka,Amathafa asentlanjeni ehla—Aya kuloo ndawo uwasekele yona.
9  Wamisa umda, afanele angawudluli,Ukuze angawugubungeli kwakhona umhlaba.
10  Uthumela imithombo ezintlanjeni;Iqhubeka ihamba phakathi kweentaba.
11  Ngokuqhubekayo iseza onke amarhamncwa asendle;Amaqwarhashe aqabula unxano lwawo rhoqo.
12  Kuhlala phezu kwayo izidalwa eziphaphazelayo zamazulu;Ziqhubeka zivakalisa isandi sazo phakathi kwamahlamvu ashinyeneyo.
13  Unkcenkceshela iintaba emagumbini akhe aphezulu.Umhlaba waneliswa sisiqhamo semisebenzi yakho.
14  Uhlumisela izilo ingca eluhlaza,Notyani ukuze kuncedwe uluntu,Ukuba kuphume ukutya emhlabeni,
15  Newayini eyenza intliziyo yomntu ofayo ibe nemihlali,Ukukhazimlisa ubuso ngeoli,Nesonka sokuxhasa intliziyo yomntu ofayo.
16  Imithi kaYehova iyanela,Imisedare yaseLebhanon ayityalileyo,
17  Apho iintaka zizenzela khona iindlwane.Yona ke ingwamza, indlu yayo isemithini yejunipha.
18  Iintaba eziphakamileyo zezeebhokhwe zasezintabeni;Iingxondorha yindawo yokusabela iimbila.
19  Inyanga uyenzele amaxesha amisiweyo;Ilanga liyazazi apho litshona khona.
20  Ubangela ubumnyama, ukuze kube sebusuku;Zihambahambe ngabo zonke izilwanyana zasendle.
21  Iingonyama ezintsha ezinezingci zigqumela ixhobaNokufuna ukutya kwazo kuThixo.
22  Ilanga liyakhanya—zimkeZize zibuthume kwiindawo zazo zokuzimela.
23  Umntu uyaphuma aye emsebenzini wakheNasenkonzweni yakhe kude kuhlwe.
24  Hayi indlela emininzi ngayo imisebenzi yakho, Yehova!Yonke uyenze ngobulumko.Uzele umhlaba yimveliso yakho.
25  Lona ke olu lwandle lukhulu yaye lubanzi,Apho kukho izinto ezinambuzelayo ezingenakubalwa,Izidalwa eziphilayo, ezincinane kwakunye nezikhulu.
26  Zihamba apho iinqanawa;Yona ke iLeviyatan, yona uyiyilile ukuba idlale kulo.
27  Zonke ezi—zihlala zilindele kuweUkuba uzinike ukutya kwazo ngexesha lako.
28  Zithabatha oko uzinika kona.Uyasivula isandla sakho—zaneliswe zizinto ezilungileyo.
29  Ukuba uyabufihla ubuso bakho, ziyaphazamiseka.Ukuba uyawususa umoya wazo, ziyabhubha,Zibuyele eluthulini lwazo.
30  Ukuba uthumela umoya wakho, ziyadalwa;Ubenze butsha ubuso bomhlaba.
31  Uzuko lukaYehova luya kubakho ukusa kwixesha elingenammiselo.UYehova uya kuba nemihlali ngemisebenzi yakhe.
32  Ukhangela umhlaba, uze wona ungcangcazele;Uchukumisa iintaba, zize zona ziqhume.
33  Ndiza kumvumela uYehova ubomi bam bonke;Ndiza kumculela uncuthu lwengoma uThixo wam logama nje ndisekho.
34  Ukucamngca kwam ngaye makuyolise.Mna ke ndiya kuba nemihlali ngoYehova.
35  Aboni baya kupheliswa emhlabeni;Nabo ke bangendawo, abayi kuba sabakho.Mbonge uYehova, mphefumlo wam. Dumisani uYa!
116  Ndiyathanda, ngenxa yokuba uYehova uyalivaIlizwi lam, izibongozo zam.
2  Kuba uyithobele kum indlebe yakhe,Ndiya kubiza yonke imihla yam.
3  Iintsontelo zokufa zandirhawulaNeemeko ezibandezelayo zeShiyol zandifumana.Ndaqhubeka ndifikelwa kukubandezeleka nentlungu.
4  Kodwa ndabiza egameni likaYehova, ndathi:“Awu, Yehova, sindisa umphefumlo wam!”
5  UYehova unobabalo yaye ulilungisa;NoThixo wethu nguLowo wenza inceba.
6  UYehova uyabalinda abo bangenamava.Ndandihlwempuzekile, kwaye wandisindisa mna lo.
7  Buyela endaweni yakho yokuphumla, mphefumlo wam,Kuba uYehova wenze ngokufanelekileyo kuwe.
8  Kuba uwuhlangule umphefumlo wam ekufeni,Iliso lam ezinyembezini, unyawo lwam ekukhubekeni.
9  Ndiza kuhamba phambi koYehova emazweni abo baphilayo.
10  Ndandinokholo, kuba ndathetha.Mna ndandixhwaleke kakhulu.
11  Ndathi ke mna, ekuphakuzeleni kwam:“Wonke umntu ulixoki.”
12  Ndiya kumbuyekeza ngantoni na uYehovaNgalo lonke uncedo lwakhe kum?
13  Ndiya kuthabatha indebe yosindiso olukhulu,Ndiya kubiza egameni likaYehova.
14  Ndiya kuzifezekisa izibhambathiso zam kuYehova,Ewe, phambi kwabo bonke abantu bakhe.
15  Kuxabisekile emehlweni kaYehovaUkufa kwabanyanisekileyo bakhe.
16  Awu, ke ngoku, Yehova,Kuba ndingumkhonzi wakho.Ndingumkhonzi wakho, unyana wekhobokazana lakho.Uzikhulule izibopho zam.
17  Ndiya kunikela kuwe imibingelelo yokubulela,Yaye ndiya kubiza egameni likaYehova.
18  Ndiya kuzifezekisa izibhambathiso zam kuYehova,Ewe, phambi kwabo bonke abantu bakhe,
19  Ezintendelezweni zendlu kaYehova,Phakathi kwakho, Yerusalem.Dumisani uYa!
131  Owu Yehova, intliziyo yam ayibanga nekratshi,Namehlo am akaphakamanga;Ndingahambanga nasezintweni ezinkulu kakhulu,Nasezintweni ezimangalisa gqitha kum.
2  Ngokuqinisekileyo ndiwuthomalalisile, ndawuzolisa umphefumlo wamNjengolunyuliweyo kunina.Umphefumlo wam unjengolunyuliweyo kum.
3  USirayeli makalindele kuYehovaUkususela ngoku kuse kwixesha elingenammiselo.
3  Owu Yehova, kutheni iintshaba zam zininzi?Kutheni bebaninzi abandivukelayo?
2  Baninzi abathi ngomphefumlo wam:“Akayi kusindiswa nguThixo.” Seʹlah.
3  Sekunjalo, Yehova, ulikhaka kum,Uzuko lwam naLowo uphakamisa intloko yam.
4  Ngelizwi lam ndiya kubiza kuYehova,Yaye uya kundiphendula esentabeni yakhe engcwele. Seʹlah.
5  Ke mna, ndiya kungqengqa ukuze ndilale;Ngokuqinisekileyo ndiya kuvuka, kuba uYehova uqhubeka endixhasa.
6  Andiyi kuwoyika amashumi amawaka abantuAbazimise baluluhlu bandijikeleza.
7  Sukuma, Yehova! Ndisindise, Thixo wam!Kuba kuya kufuneka uzibethe emhlathini zonke iintshaba zam.Amazinyo abangendawo kuya kufuneka uwaphule.
8  Usindiso lolukaYehova.Intsikelelo yakho ikubantu bakho. Seʹlah.
33  Memelelani ngovuyo, nina bangamalungisa, ngenxa kaYehova.Abo bathe tye kubafanele ukudunyiswa.
2  Bulelani kuYehova ngohadi;Ngomrhubhe ontambo zilishumi.
3  Mvumeleni ingoma entsha;Yenzani okusemandleni enu ngokudlala imirhubhe nenze nemikhwazo yovuyo.
4  Kuba ilizwi likaYehova lithe tye,Yaye wonke umsebenzi wakhe uthembekile.
5  Uthanda ubulungisa nokusesikweni.Umhlaba uzaliswe bububele obunothando bukaYehova.
6  Amazulu enziwa ngelizwi likaYehova,Nomkhosi wawo wonke ngomoya womlomo wakhe.
7  Amanzi olwandle uwahlanganisa ngokungathi kungedama,Ewafaka koovimba amanzi enzonzobila.
8  Bonke abasemhlabeni mabamoyike uYehova.Bonke abemi bomhlaba onemveliso mabothuke ngenxa yakhe.
9  Kuba utshilo yena, kwaba njalo;Yena uyalele, kwama ngolo hlobo.
10  UYehova ulitshitshisile icebo leentlanga;Waziphuthisa iingcamango zezizwana.
11  Icebo likaYehova liya kuma kuse kwixesha elingenammiselo;Iingcamango zentliziyo yakhe zisuka kwesinye isizukulwana ziye kwesinye.
12  Lunoyolo uhlanga oluThixo walo unguYehova,Abantu abanyule njengelifa lakhe.
13  UYehova ukhangele esemazulwini,Ubabonile bonke oonyana babantu.
14  Ekwindawo emiselweyo ahlala kuyoUbondele bonke abo bahlala emhlabeni.
15  Uyila iintliziyo zabo ndawonye;Uyayiqwalasela yonke imisebenzi yabo.
16  Akukho kumkani usindiswayo bubuninzi bomkhosi wamajoni akhe;Indoda enamandla ayihlangulwa bubuninzi bamandla ayo.
17  Ihashe liyinkohliso kusindiso,Nangobuninzi bamandla alo alinako ukubaleka.
18  Khangela! Iliso likaYehova libhekiswe kwabo bamoyikayo,Kwabo balinda ububele bakhe bothando,
19  Ukuze ahlangule umphefumlo wabo ekufeni,Ukuze abagcine bephila kwindlala.
20  Imiphefumlo yethu ibilindele kuYehova.Umncedi wethu nekhaka lethu nguye.
21  Kuba intliziyo yethu inemihlali ngaye;Sikholose ngegama lakhe elingcwele.
22  Owu Yehova, ububele bakho bothando mabungqineke buphezu kwethu,Kwananjengokuba besilindele kuwe.
90  Owu Yehova, wena uye waba yindawo yethu yokuhlala yokweneneEbudeni bezizukulwana ngezizukulwana.
2  Ngaphambi kokuba neentaba zizalwe,Okanye uzise ngokungathi kungenimba umhlaba nelizwe elinemveliso,Ukususela kwixesha elingenammiselo ukusa kwixesha elingenammiselo wena unguThixo.
3  Umntu ofayo umbuyisela eluthulini,Kwaye uthi: “Buyani, nyana babantu.”
4  Kuba iminyaka eliwaka emehlweni akho injengemini yezolo xa idlulile,Nanjengomlindo ebudeni bobusuku.
5  Uye wabatshayela; baba bubuthongo nje;Kusasa banjengengca le itshintshayo.
6  Kusasa iyatyatyamba yaye imele itshintshe;Ngokuhlwa iyabuna ize ngokuqinisekileyo yome.
7  Kuba siyaphela ngumsindo wakho,Nangobushushu bakho siphazamisekile.
8  Ubeke iziphoso zethu kanye phambi kwethu,Izinto zethu ezifihlakeleyo phambi kobuso bethu obuqaqambileyo.
9  Kuba yonke imihla yethu ifikelele ekupheleni kwayo ngokuvutha komsindo wakho;Siyigqibile iminyaka yethu kanye njengokusebeza.
10  Imihla yeminyaka yethu yiminyaka engamashumi asixhenxe;Yaye ukuba ithe ngenxa yamandla akhethekileyo yangamashumi asibhozo,Ukuzingisa kwayo kusenkathazweni nakwizinto ezenzakalisayo;Kuba imele idlule ngokukhawuleza, siphaphazele simke.
11  Ngubani na owaziyo amandla omsindo wakhoNokuvutha komsindo wakho ngokokoyikeka kwakho?
12  Sibonise kanye indlela yokubala imihla yethu ngendlelaYokuba sizuze intliziyo yobulumko.
13  Buya, Yehova! Kuya kude kube nini na?Zisole ngenxa yabakhonzi bakho.
14  Sanelise kusasa ngobubele bakho bothando,Ukuze sibe nokumemelela ngovuyo size sibe nemihlali ebudeni bayo yonke imihla yethu.
15  Senze sibe nemihlali ngokulinganayo nemihla owasixhwalekisa ngayo,Iminyaka esibone ngayo intlekele.
16  Ngamana umsebenzi wakho ungabonakala kubakhonzi bakhoNobungangamsha bakho koonyana babo.
17  Ukuthandeka kukaYehova uThixo wethu makube phezu kwethu,Nomsebenzi wezandla zethu wumisele ngokuqinileyo phezu kwethu.Ewe, umsebenzi wezandla zethu, wumisele ngokuqinileyo.
146  Dumisani uYa!Dumisa uYehova, mphefumlo wam.
2  Ndiza kumdumisa uYehova ebudeni bexesha lokudla kwam ubomi.Ndiza kumculela uncuthu lwengoma uThixo wam lo gama ndisekho.
3  Musani ukukholosa ngezidwangube,Nangonyana womntu wasemhlabeni, lowo ungenalo usindiso.
4  Uyaphuma umoya wakhe, abuyele yena emhlabeni wakhe;Ngaloo mini ziyatshabalala iingcamango zakhe.
5  Unoyolo lowo unoncedo olunguTHIXO kaYakobi,Othemba lakhe likuYehova uThixo wakhe,
6  UMenzi wezulu nomhlaba,Wolwandle, nowazo zonke izinto ezikuzo,Lowo ugcina inyaniso ukusa kwixesha elingenammiselo,
7  Lowo uphumezela abaqhathiweyo umgwebo,Lowo unika abalambileyo isonka.UYehova ukhulula abo babotshiweyo.
8  UYehova uvula amehlo eemfama;UYehova uphakamisa abo baqubudileyo;UYehova uthanda abo bangamalungisa.
9  UYehova ulinda abaphambukeli;Ukhulula inkwenkwe engenayise nomhlolokazi,Kodwa indlela yabangendawo uyenza ibe gwenxa.
10  UYehova uya kuba ngukumkani ukusa kwixesha elingenammiselo,UThixo wakho, Ziyon, kwizizukulwana ngezizukulwana.Dumisani uYa!
130  Ndisezinzulwini ndibize kuwe, Yehova.
2  Owu Yehova, live ilizwi lam.Ngamana iindlebe zakho zingaliphulaphula ilizwi lesibongozo sam.
3  Ukuba ubulinda iziphoso, Ya,Owu Yehova, ngubani na obenokuma?
4  Kuba ukuxolela kokwenyaniso kukuwe,Ukuze woyikwe.
5  Bendinethemba, Yehova, umphefumlo wam ubunethemba,Yaye ndilindele ilizwi lakhe.
6  Umphefumlo wam ulindele kuYehovaNgaphezu kwabalindi bakusasa,Belindele intsasa.
7  USirayeli makaqhubeke elindele kuYehova.Kuba ububele bothando bukuYehova,Yaye ininzi inkululo yakhe.
8  Yaye yena uya kumkhulula uSirayeli kuzo zonke iziphoso zakhe.
83  Owu Thixo, musa ukuthula;Musa ukuqhubeka ungathethi, yaye musa ukuthi cwaka, Wena Ungokobuthixo.
2  Kuba, khangela! iintshaba zakho ziyaxokozela;Nabo bakuthiye kakhulu bayiphakamisile intloko yabo.
3  Ngobuqhokolo bagqugula ngabantu bakho;Yaye babenzela amayelenqe abafihliweyo bakho.
4  Bathe: “Yizani masibatshayeleni njengohlanga,Ukuze igama likaSirayeli lingabuyi likhunjulwe.”
5  Kuba bacebisene ngokumanyeneyo ngentliziyo;Benza umnqophiso nxamnye nawe,
6  Iintente zikaEdom nezamaIshamayeli, uMowabhi namaHagri,
7  UGebhali noAmoni noAmaleki,ElamaFilisti kunye nabemi baseTire.
8  KwaneAsiriya izihlanganise nabo;Bayingalo koonyana bakaLote. Seʹlah.
9  Yenza kubo njengakwiMidiyan, njengakuSisera,NjengakuYabhin entlanjeni yaseKishon.
10  Babhujiswa e-Endore;Baba ngumgquba womhlaba.
11  Ke zona izidwangube zabo, ezi zenze zibe njengo-Orebhi noZehebhe,NanjengoZebha nanjengoTsalmuna zonke iindwalutho zabo,
12  Abathe: “Masizidle ilifa iindawo zokuhlala zikaThixo ngokwethu.”
13  Owu Thixo wam, benze babe njengesivuthe-vuthe sameva,Njengeendiza ngaphambi komoya.
14  Njengomlilo otshisa ihlathiNanjengedangatye elitshisa iintaba,
15  Ngamana ungabasukela ngaloo ndlela kanye njengesivuthuvuthuYaye ngamana ungabaphazamisa ngomoya wakho wesaqhwithi.
16  Buzalise ngehlazo ubuso babo,Ukuze abantu balifune igama lakho, Yehova.
17  Owu ngamana bangaba neentloni baphazamiseke ngamaxesha onke,Yaye ngamana bangadana batshabalale;
18  Ukuze abantu bazi ukuba wena, ogama linguYehova,Nguwe wedwa Oyena Uphakamileyo phezu komhlaba wonke.
65  Owu Thixo, iza kuwe indumiso—ukuthula—Thixo, eZiyon;Yaye isibhambathiso siya kufezekiswa kuwe.
2  Owu mphulaphuli wemithandazo, abantu bayo yonke inyama baya kuza kuwe.
3  Izinto ezisisiphoso zingqineke zinamandla kunam.Ke kona ukunxaxha kwethu, uya kukugubungela.
4  Unoyolo lowo umkhethayo uze umbangele asondele,Ukuze ahlale ezintendelezweni zakho.Ngokuqinisekileyo siya kwaneliswa kukulunga kwendlu yakho,Indawo engcwele yetempile yakho.
5  Uya kusiphendula ngezinto ezoyikekayo ngobulungisa,Thixo wosindiso lwethu,INkoloseko yayo yonke imida yomhlaba nabo bakude elwandle.
6  Umisela ngokuqinileyo iintaba ngamandla akhe;Eneneni ubhinqe ukomelela.
7  Uthulisa ingxolo yeelwandle,Ingxolo yamaza azo nengxokozelo yamaqela eentlanga.
8  Abemi bezona nxalenye ziseziphelweni baya kuyoyika imiqondiso yakho;Ukuphuma kwentsasa nokuhla ukubangela kumemelele ngovuyo.
9  Uyiphethulele emhlabeni ingqalelo yakho, ukuze uwunike intabalala;Uwutyebisa kakhulu.Umsinga ovela kuThixo uzele ngamanzi.Ulungisa ukudla kwabo okuziinkozo,Kuba leyo yindlela owulungisa ngayo umhlaba.
10  Kukho ukuzaliswa ngamanzi kwemijelo yawo, ukulungelelaniswa kwamafu awo;Uwuthambisa ngomvumbi; uyawasikelela amahlumelo awo.
11  Unyaka uwuthwese ukulunga kwakho,Yaye umkhondo wakho uthontsiza ukutyeba.
12  Amadlelo asentlango aqhubeka ethontsiza,Yaye iinduli zibhinqa uvuyo.
13  Amadlelo ambeswe imihlambi,Iintili zigutyungelwe kukudla okuziinkozo.Ziduma ngoloyiso, ewe, ziyacula.
70  Owu Thixo, khawuleza ukuza kundihlangula,Owu Yehova, khawuleza ukuza kundinceda.
2  Mababe neentloni badane abo bafuna umphefumlo wam.Mababuye umva bathotywe abo bayoliswa yintlekele yam.
3  Mababuyele emva ngenxa yokuhlazeka abo bathi: “Heke, heke!”
4  Ngamana bangagcoba babe nemihlali ngawe, bonke abo bakufunayo,Yaye ngamana rhoqo bangathi: “Thixo yenziwa mkhulu!”—abo bathanda usindiso lwakho.
5  Kodwa ndixhwalekile yaye ndilihlwempu.Owu Thixo, ndikhawulezisele.Uluncedo lwam noMsindisi wam.Owu Yehova, musa ukulibala kakhulu.
12  Ndisindise, Yehova, kuba lowo unyanisekileyo ufikelele esiphelweni;Kuba abantu abathembekileyo bathe shwaka phakathi koonyana babantu.
2  Bayaqhubeka bethetha okungeyonyaniso omnye komnye;Ngomlebe ogudileyo bayaqhubeka bethetha nangentliziyo embaxa.
3  UYehova uya kuyinqumla yonke imilebe egudileyo,Ulwimi oluthetha izinto ezinkulu,
4  Abo bathe: “Ngolwimi lwethu siya koyisa.Imilebe yethu ikuthi. Ngubani na oya kuba yinkosi  kuthi?”
5  “Ngenxa yokuphangwa kwabo baxhwalekileyo, ngenxa yokuncwina kwabo bangamahlwempu,Ngesi sihlandlo ndiya kuvuka,” utsho uYehova.“Ndiya kumbeka endaweni ekhuselekileyo kuye nabani na omfuthelayo.”
6  Amazwi kaYehova ngamazwi asulungekileyo,Njengesilivere esulungekiswe kwiziko lokunyibilikisa lomhlaba, yacikizwa kasixhenxe.
7  Wena, Yehova, uya kubalinda;Uya kugcina ngamnye kwesi sizukulwana kuse kwixesha elingenammiselo.
8  Abangendawo bahambahamba macala onke,Ngenxa yokuba ububi buyaphakanyiswa phakathi koonyana babantu.
