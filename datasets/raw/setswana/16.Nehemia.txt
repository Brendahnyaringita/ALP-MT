10  Jaanong ba ba neng ba e netefatsa ka letshwao e ne e le: Nehemia wa Motireshatha, morwa Hakalia,Le Sedekia,
2  Seraia, Asaria, Jeremia,
3  Pashure, Amaria, Malekija,
4  Hatushe, Shebania, Maluke,
5  Harime, Meremothe, Obadia,
6  Daniele, Ginethone, Baruke,
7  Meshulame, Abija, Mijamine,
8  Maasia, Bilegai le Shemaia, bano e le baperesiti.
9  Le Balefi: Jeshua morwa Asania, Binui wa bomorwa Henadade, Kadamiele
10  le bomorwarraabone Shebania, Hodia, Kelita, Pelaia, Hanane,
11  Miga, Rehobe, Hashabia,
12  Sakure, Sherebia, Shebania,
13  Hodia, Bani le Beninu.
14  Ditlhogo tsa batho: Paroshe, Pahathe-moabe, Elama, Satu, Bani,
15  Bunni, Asegade, Bebai,
16  Adonija, Bigefai, Adine,
17  Atere, Hesekia, Asure,
18  Hodia, Hashume, Besai,
19  Harife, Anathothe, Nebai,
20  Magepiashe, Meshulame, Hesire,
21  Meshesabele, Sadoke, Jadua,
22  Pelatia, Hanane, Anaia,
23  Hoshea, Hanania, Hashube,
24  Haloheshe, Pileha, Shobeke,
25  Rehume, Hashabena, Maaseia,
26  le Ahija, Hanane, Anane,
27  Maluke, Harime, Baana.
28  Fa e le batho ba bangwe botlhe, baperesiti, Balefi, balebedi ba kgoro, baopedi, Banethinime le mongwe le mongwe yo o ikgaoganyang le ditšhaba tsa mafatshe ba ya kwa molaong wa Modimo wa boammaaruri, basadi ba bone, bomorwaabone le bomorwadiabone, mongwe le mongwe yo o nang le kitso le tlhaloganyo,
29  ba ne ba ngaparela bomorwarraabone, batho ba bone ba ba tlotlometseng, le go lebanwa ke phutso le ikano ya go tsamaya mo molaong wa Modimo wa boammaaruri, o o neng o neilwe ka seatla sa ga Moshe motlhanka wa Modimo wa boammaaruri, le go boloka le go dira ditaolo tsotlhe tsa ga Jehofa Morena wa rona le ditshwetso tsa gagwe tsa boatlhodi le melao ya gagwe;
30  le gore ga re a tshwanela go naya ditšhaba bomorwadiarona, le bomorwadiabone ga re a tshwanela go ba tseela bomorwaarona.
31  Fa e le ditšhaba tsa lefatshe tse di neng di tlisa dithoto le mefuta yotlhe ya dijo tsa dithoro mo letsatsing la sabata gore di di rekise, ga re a tshwanela go tsaya sepe mo go tsone mo letsatsing la sabata kgotsa mo letsatsing le le boitshepo, gape re tshwanetse go itima ngwaga wa bosupa le molato wa seatla sengwe le sengwe.
32  Gape, re ne ra inaya ditaelo tsa gore mongwe le mongwe wa rona, a ntshe karolo ya boraro ya shekele ngwaga le ngwaga a ntshetsa tirelo ya ntlo ya Modimo wa rona,
33  a ntshetsa senkgwe se se tlhatlagantsweng le tshupelo ya dijo tsa ditlhaka ya ka metlha le tshupelo e e fisiwang ya ka metlha ya bosabata, dingwedi tse disha, mediro e e tlhomilweng le dilo tse di boitshepo le ditshupelo tsa boleo go direla Iseraele tetlanyo le tiro yotlhe ya ntlo ya Modimo wa rona.
34  Gape, re ne ra latlha bola malebana le dikgong tse baperesiti, Balefi le batho ba tshwanetseng go di tlisa mo ntlong ya Modimo wa rona, ka ntlo ya borraaronamogologolwane, ka dinako tse di tlhomilweng, ngwaga le ngwaga, gore ba di fise mo sebesong sa ga Jehofa Modimo wa rona, go ya ka se se kwadilweng mo molaong;
35  le go tlisa maungo a mabutswapele a mmu wa rona le maungo a mabutswapele a maungo otlhe a setlhare sa mofuta mongwe le mongwe, ngwaga le ngwaga, kwa ntlong ya ga Jehofa;
36  le leitibolo la bomorwaarona le la diruiwa tsa rona, go ya ka se se kwadilweng mo molaong, le leitibolo la metlhape ya rona le la matsomane a rona, go di tlisa mo ntlong ya Modimo wa rona, kwa baperesiting ba ba neng ba direla mo ntlong ya Modimo wa rona.
37  Gape, mabutswapele a bupi jwa rona jo bo seng boleta le meneelo ya rona le maungo a setlhare sa mofuta mongwe le mongwe, beine e ntšha le leokwane re tshwanetse go di tlisa kwa baperesiting kwa diholong tsa bojelo tsa ntlo ya Modimo wa rona, le sa bosome se se tswang mo mmung wa rona se re se nayang Balefi, jaaka bone, Balefi, e le bone ba ba amogelang sa bosome mo metseng yotlhe ya rona ya temothuo.
38  Mme moperesiti, morwa Arone, o tshwanetse gore a bo a na le Balefi fa Balefi ba amogela sa bosome; mme Balefi ba tshwanetse go isa sa bosome sa sa bosome kwa ntlong ya Modimo wa rona kwa diholong tsa bojelo tsa ntlo ya dithoto.
39  Gonne bomorwa Iseraele le bomorwa Balefi ba tshwanetse go tlisa moneelo wa dijo tsa ditlhaka, beine e ntšha le leokwane kwa diholong tsa bojelo, mme ke teng kwa dilwana tsa lefelo le le boitshepo le baperesiti ba ba neng ba direla, le balebedi ba kgoro le baopedi ba leng teng; mme ga re a tshwanela go tlhokomologa ntlo ya Modimo wa rona.
4  Jaanong ga diragala gore, fela fa Sanabalate a utlwa gore re ne re aga lobota sesha, a galefa a ba a kgopisega thata, mme a nna a sotla Bajuda.
2  Mme a simolola go bua jaana fa pele ga bomorwarraagwe le mophato wa sesole wa Samarea, ee, a simolola go bua jaana: “Bajuda ba ba bokoa bano ba dirang? A ba tla ikaega ka bone ka nosi? A ba tla ntsha setlhabelo? A ba tla fetsa ka letsatsi? A ba tla tshedisa maje go tswa mo mekoeng ya matlakala a a lorole fa a fisiwa?”
3  Jaanong Tobia wa Moamona o ne a le fa thoko ga gagwe, mme a tswelela a re: “Le se ba se agang, fa phokoje a ne a ka se palama, ruri o ne a tla thuba lobota lwa bone lwa maje.”
4  Utlwa, wena Modimo wa rona, gonne re fetogile ba ba nyadiwang; mme o busetse kgobo ya bone mo tlhogong ya bone, o bo o ba neelele gore ba gapiwe mo lefatsheng la botshwarwa.
5  Mme o se ka wa bipa tlolo ya bone le boleo jwa bone fa pele ga gago. A bo se ka jwa phimolwa, gonne ba kgopisitse baagi.
6  Ka jalo ra nna ra aga lobota, mme lobota lotlhe lwa kopana mo bogareng jwa bogodimo jwa lone, mme batho ba tswelela go nna le pelo ya go dira.
7  Jaanong ga diragala gore, fela fa Sanabalate le Tobia le Baarabia le Baamona le Baashedoda ba utlwa gore go baakanngwa ga dipota tsa Jerusalema go ne go tsweletse pele, gonne diphatlha di ne di simolotse go thijwa, ba galefa thata.
8  Mme botlhe ba simolola go loga leano la boferefere mmogo la go tla go tlhabana le Jerusalema le go mpakela matshwenyego.
9  Mme ra rapela Modimo wa rona ra bo ra tlhoma badisa ka ntlha ya bone gore ba ba dise motshegare le bosigo.
10  Mme Juda a simolola go re: “Maatla a mosikari wa mokgweleo a kgopilwe, mme go na le matlakala a mantsi fela thata; mme rona ga re kgone go aga mo loboteng.”
11  Mo godimo ga moo, baba ba rona ba ne ba nna ba re: “Ga ba na go itse le gone ga ba na go bona go fitlha re tsena mo gare ga bone, mme ruri re tla ba bolaya re bo re emisa tiro.”
12  Mme ga diragala gore, le fa e le leng fela fa Bajuda ba ba nnang gaufi le bone ba tsena, ba ne ba re raya makgetlo a le lesome ba re: “[Ba tla tlhatloga] mo mafelong otlhe a lo tla boelang mo go rona kwa go one.”
13  Ka jalo ka nna ke tlhomile banna kwa dikarolong tse di kwa tlasetlase tsa lefelo le le fa morago ga lobota kwa mafelong a a bulegileng, mme ka nna ke tlhomile batho ka malapa a bone ba tshotse ditšhaka tsa bone, marumo a bone le mara a bone.
14  E rile ke bona poifo ya bone ka yone nako eo ka nanoga ka raya batlotlegi le bathusi ba mmusi le batho ba bangwe botlhe ka re: “Lo se ka lwa boifa ka ntlha ya bone. Nnang lo gopotse; Jehofa yo mogolo le yo o boitshegang; mme lo lwele bomorwarraalona, bomorwaalona le bomorwadialona, basadi ba lona le magae a lona.”
15  Mme ga diragala gore fela fa baba ba rona ba utlwa gore re ne re itse, mo e leng gore Modimo wa boammaaruri o ne a kgoreleditse maikaelelo a bone mme rotlhe re ne re boetse kwa loboteng, mongwe le mongwe kwa tirong ya gagwe,
16  ee, go ne ga diragala gore go simolola ka letsatsi leo go ya pele sephatlo sa makau a me se ne se le matlhagatlhaga mo tirong mme sephatlo sa bone se ne se tshwere marumo, dithebe le mara le meitshomelo ya phemelo; mme dikgosana di ne di le fa morago ga ntlo yotlhe ya Juda.
17  Fa e le baagi ba ba mo loboteng le ba ba neng ba tshotse mokgweleo wa basikari ba merwalo bone, mongwe le mongwe wa bone o ne a le matlhagatlhaga mo tirong ka seatla se le sengwe fa seatla se sengwe se ne se tshwere sebetsa se se konopiwang.
18  Mme baagi ba ne ba ikgatlhile, mongwe le mongwe ka tšhaka ya gagwe mo nōkeng, fa ba ntse ba aga; mme yo o neng a tshwanetse go letsa lonaka o ne a le fa thoko ga me.
19  Mme ka raya batlotlegi le bathusi ba mmusi le batho ba bangwe botlhe ka re: “Tiro e kgolo e bile e a boitshega, mme re aname mo loboteng re katologane thata.
20  Kwa lefelong le lo utlwang modumo wa lonaka kwa go lone, ke teng kwa lo tla phuthegelang mmogo kwa go rona teng. Modimo wa rona o tla re lwela.”
21  Fa re ne re le matlhagatlhaga mo tirong, sephatlo se sengwe sa bone le sone se ne se tshwere marumo, go tloga fa bo sa go fitlha dinaledi di tswa.
22  Mo godimo ga moo, ka nako eo ke ne ka raya batho ka re: “A banna ba lale, mongwe le mongwe le motlhokomedi wa gagwe, mo gare ga Jerusalema, mme ba nne badisa ba rona bosigo le badiri motshegare.”
23  Fa e le nna le bomorwarre le batlhokomedi ba me le banna ba badisa ba ba neng ba le fa morago ga me, re ne re sa apole diaparo tsa rona, mongwe le mongwe a tshotse sebetsa sa gagwe se se konopiwang mo seatleng sa gagwe sa moja.
11  Jaanong dikgosana tsa batho di ne di nna mo Jerusalema; fa e le batho ba bangwe botlhe, ba ne ba tshela bola go tlisa a le mongwe mo go bangwe le bangwe ba le lesome gore a tle go nna mo Jerusalema motse o o boitshepo, mme ba bangwe ba le robongwe ba nne mo metseng e mengwe.
2  Mo godimo ga moo, batho ba segofatsa batho botlhe ba ba neng ba ithaopela go nna mo Jerusalema.
3  Mme bano ke ditlhogo tsa kgaolo e e laolang tse di neng di nna mo Jerusalema; mme mo metseng ya Juda mongwe le mongwe o ne a nna mo thuong ya gagwe, mo metseng ya bone, Iseraele, baperesiti le Balefi, le Banethinime le bomorwa batlhanka ba ga Solomone.
4  Gape, mo Jerusalema go ne go nna bangwe ba bomorwa Juda le bangwe ba bomorwa Benjamine. Mo go bomorwa Juda go ne go na le Athaia morwa Usia morwa Sekarea morwa Amaria morwa Shefatia morwa Mahalalele wa bomorwa Perese;
5  le Maaseia morwa Baruke morwa Kolahose morwa Hasaia morwa Adaia morwa Joiaribe morwa Sekaria morwa Moshelanite.
6  Bomorwa Perese botlhe ba ba neng ba nna mo Jerusalema ba ne ba le makgolo a manè le dikete di le masome a marataro le borobedi, banna ba ba nang le bokgoni.
7  Mme bano e ne e le bomorwa Benjamine: Sallu morwa Meshulame morwa Joede morwa Pedaia morwa Kolaia morwa Maaseia morwa Ithiele morwa Jeshaia;
8  mme morago ga gagwe Gabai le Salai, makgolo a le robongwe le masome a mabedi le borobedi;
9  le Joele morwa Sikeri, molebedi wa bone, le Juda morwa Hasenua e le wa bobedi mo go okameleng motse.
10  Ba baperesiti: Jedaia morwa Joiaribe, Jakine,
11  Seraia morwa Hilekia morwa Meshulame morwa Sadoke morwa Meraiothe morwa Ahitube, moeteledipele wa ntlo ya Modimo wa boammaaruri;
12  le bomorwarraabone badiri ba tiro ya ntlo, makgolo a le robedi le masome a mabedi le bobedi; le Adaia morwa Jerohame morwa Pelalia morwa Amesi morwa Sekarea morwa Pashure morwa Malekija,
13  le bomorwarraagwe, ditlhogo tsa ba matlo a borre, makgolo a mabedi le masome a manè le bobedi, le Amashasai morwa Asarele morwa Ahasai morwa Meshilemothe morwa Imere,
14  le bomorwarraabone, banna ba ba thata ba digatlhamelamasisi, lekgolo le masome a mabedi le borobedi, mme ba ne ba na le molebedi, Sabediele morwa ba bagolo.
15  Le ba Balefi: Shemaia morwa Hashube morwa Aserikame morwa Hashabia morwa Bunni,
16  le Shabethai le Josabade, ba ditlhogo tsa Balefi, mo tirong e e kwa ntle ya ntlo ya Modimo wa boammaaruri;
17  le Matania ka boene, morwa Mika morwa Sabedi morwa Asafe, moopedisi wa go opela dipako, o ne a baka ka thapelo, mme Bakebukia e ne e le wa bobedi wa bomorwarraagwe, le Abada morwa Shamua morwa Galale morwa Jeduthune.
18  Balefi botlhe mo motseng o o boitshepo ba ne ba le makgolo a mabedi le masome a le robedi le bonè.
19  Mme balebedi ba kgoro e ne e le Akube, Talemone le bomorwarraabone ba ba neng ba nna ba lebeletse dikgoro, ba le lekgolo le masome a supa le bobedi.
20  Mme ba bangwe botlhe ba Iseraele, ba baperesiti le ba Balefi, ba ne ba le mo metseng e mengwe yotlhe ya Juda, mongwe le mongwe mo go sa gagwe se a se ruileng boswa.
21  Mme Banethinime ba ne ba nna mo Ofele; mme Siha le Gishepa ba ne ba okametse Banethinime.
22  Mme molebedi wa Balefi mo Jerusalema e ne e le Usi morwa Bani morwa Hashabia morwa Matania morwa Miga wa bomorwa Asafe, e bong baopedi, ka ga tiro ya ntlo ya Modimo wa boammaaruri.
23  Gonne go ne go na le taolo ya kgosi ka ga bone, gape go ne go na le kabelo e e beilweng ya baopedi go ya kafa go neng go tlhokega ka gone letsatsi lengwe le lengwe.
24  Mme Pethahia morwa Meshesabele wa bomorwa Sera morwa Juda o ne a le mo letlhakoreng la kgosi ka kgang nngwe le nngwe ya batho.
25  Mme ka ga metsana e e mo masimong a bone, go ne go na le bangwe ba bomorwa Juda ba ba neng ba nna mo Kiriathe-areba le metse e e kafa tlase ga gagwe le mo Dibone le metse e e kafa tlase ga gagwe le mo Jekabeseele le metsana ya teng,
26  le mo Jeshua le mo Molada le mo Bethe-pelete
27  le mo Hasare-shuale le mo Beere-sheba le metse e e kafa tlase ga gagwe
28  le mo Sikelage le mo Mekona le metse e e kafa tlase ga gagwe
29  le mo Ene-rimone le mo Sora le mo Jaremuthe,
30  Sanoa, Adulama le metsana ya teng, Lakishe le masimo a teng, Aseka le metse e e kafa tlase ga gagwe. Mme ba ne ba thibelela go tswa Beere-sheba go ya kwa mokgatšheng wa Hinoma.
31  Mme bomorwa Benjamine ba ne ba tswa Geba, Mikemashe le Aija le Bethele le metse e e kafa tlase ga gagwe,
32  Anathothe, Nobe, Anania,
33  Hasore, Rama, Gitaime,
34  Hadide, Seboime, Nebalate,
35  Lode le Ono, mokgatšha wa badiri ba ba ditswerere.
36  Mme mo Balefing go ne go na le dikgaogano tsa makgamu a Juda a ga Benjamine.
8  Mme batho botlhe ba phuthega mmogo jaaka motho a le mongwe kwa patlelong e e neng e le fa pele ga Kgoro ya Metsi. Go tswa foo ba bolelela Esera mokwalolodi gore a tlise buka ya molao wa ga Moshe, o Jehofa a neng a o laetse Iseraele.
2  Ka jalo moperesiti Esera a tlisa molao fa pele ga phuthego ya banna le ya basadi le ya botlhe ba ba botlhale go ka reetsa, mo letsatsing la ntlha la kgwedi ya bosupa.
3  Mme a tswelela go e balela kwa godimo fa pele ga patlelo e e fa pele ga Kgoro ya Metsi, go simolola fa letsatsi le tlhaba go fitlha ka sethoboloko, fa pele ga banna le basadi le ba bangwe ba ba botlhale; mme ditsebe tsa batho botlhe di ne di reeditse buka ya molao.
4  Mme Esera mokwalolodi a nna a eme mo bogatong jwa logong, jo ba neng ba bo diretse moletlo oo; mme Matithia le Shema le Anaia le Uria le Hilekia le Maaseia ba ne ba eme fa thoko ga gagwe go ya kafa letsogong la gagwe la moja, mme kafa molemeng wa gagwe Pedaia le Mishaele le Malekija le Hashume le Hashe-badana, Sekarea le Meshulame.
5  Mme Esera a bula buka fa pele ga matlho a batho botlhe, gonne o ne a le kwa godimo ga batho botlhe; mme fa a ne a e bula batho botlhe ba ema ka dinao.
6  Go tswa foo Esera a baka Jehofa Modimo wa boammaaruri, yo Mogolo, mme batho botlhe ba araba ba re, “Amen! Amen!” ba tsholetsa diatla tsa bone. Go tswa foo ba obama mme ba ikobela Jehofa difatlhego tsa bone di lebile fa fatshe.
7  Mme Jeshua le Bani le Sherebia, Jamine, Akube, Shabethai, Hodia, Maaseia, Kelita, Asaria, Josabade, Hanane, Pelaia, le e leng Balefi, ba ne ba tlhalosetsa batho molao, fa batho bone ba ne ba eme.
8  Mme ba tswelela ba balela buka kwa godimo, molao wa Modimo wa boammaaruri, o tlhalosiwa ka botlalo, gape o dirwa gore o nne le bokao; mme ba tswelela ba dira gore go tlhaloganngwe se se balwang.
9  Mme Nehemia, ke gore, Motireshatha, le moperesiti Esera e bong mokwalolodi, le Balefi ba ba neng ba ruta batho ba raya batho botlhe ba re: “Letsatsi leno le boitshepo mo go Jehofa Modimo wa lona. Lo se ka lwa hutsafala le fa e le go lela.” Gonne batho botlhe ba ne ba lela fa ba ne ba utlwa mafoko a molao.
10  Mme a ba raya a re: “Tsamayang, lo je dilo tse di mafura lo nwe dilo tse di botshe, mme lo romele dingwe tsa tsone kwa go yo a sa baakanyediwang sepe; gonne letsatsi leno le boitshepo mo Moreneng wa rona, mme lo se ka lwa utlwa botlhoko, gonne boipelo jwa ga Jehofa ke kago ya lona e e thata.”
11  Mme Balefi ba ne ba laela batho botlhe gore ba didimale, ba re: “Didimalang! gonne letsatsi leno le boitshepo; mme lo se ka lwa utlwa botlhoko.”
12  Ka jalo batho botlhe ba tsamaya ba ya go ja le go nwa le go romela dingwe tsa tsone le go tswelela ba ipela thata, gonne ba ne ba tlhalogantse mafoko a ba neng ba a itsisitswe.
13  Mme mo letsatsing la bobedi ditlhogo tsa borre ba batho botlhe, baperesiti le Balefi, tsa phuthegela mmogo kwa go Esera mokwalolodi, le e leng gore ba nne le temogo mo mafokong a molao.
14  Mme ba fitlhela go kwadilwe mo molaong gore Jehofa o ne a laetse ka Moshe gore bomorwa Iseraele ba ne ba tshwanetse go nna mo diobong mo nakong ya moletlo mo kgweding ya bosupa,
15  le gore ba tshwanetse go tlhaba mokgosi le go dira gore mokgosi o utlwadiwe go ralala metse yotlhe ya bone le go ralala Jerusalema, ba re: “Yang kwa kgaolong e e dithaba mme lo tlise matlhare a motlhware le matlhare a ditlhare tsa leokwane le matlhare a moretela le matlhare a mokolane le matlhare a ditlhare tse di dikala go tla go dira diobo, go ya ka se se kwadilweng.”
16  Mme batho ba tswa ba a tlisa mme ba itirela diobo, mongwe le mongwe mo borulelong jwa gagwe le mo malwapeng a bone le mo malwapeng a ntlo ya Modimo wa boammaaruri le mo patlelong ya Kgoro ya Metsi le mo patlelong ya Kgoro ya Eferaime.
17  Ka jalo phuthego yotlhe ya ba ba neng ba boile kwa botshwarwa ya dira diobo mme ya nna mo diobong; gonne bomorwa Iseraele ba ne ba ise ba ko ba dire jalo go tloga mo malatsing a ga Joshua morwa Nune go fitlha mo letsatsing leo, mo e leng gore go ne ga ipelwa thata.
18  Mme buka ya molao wa Modimo wa boammaaruri e ne e balelwa kwa godimo letsatsi le letsatsi, go simolola ka letsatsi la ntlha go fitlha mo letsatsing la bofelo; mme ba tswelela go tshwara moletlo malatsi a le supa, mme mo letsatsing la borobedi go ne go na le kopano e e masisi, go ya ka molao.
9  Mme mo letsatsing la bomasome a mabedi le bonè la kgwedi eno bomorwa Iseraele ba phuthega mmogo ka go itima dijo le ka letsela la kgetsi e bile ba tletse lerole.
2  Mme losika lwa Iseraele lwa itomolola mo go botlhe ba e leng batswakwa, lwa ema lwa ipolela maleo a lone le ditlolo tsa borraabone.
3  Go tswa foo ba nanoga kwa lefelong la bone mme ba balela kwa godimo buka ya molao wa ga Jehofa Modimo wa bone mo karolong ya bonè ya letsatsi; mme mo karolong e nngwe ya bonè ba ne ba ipolela le go ikobela Jehofa Modimo wa bone.
4  Mme Jeshua le Bani, Kadamiele, Shebania, Bunni, Sherebia, Bani le Kenani ba palama mo seraleng sa Balefi mme ba goela kwa go Jehofa Modimo wa bone ka lentswe le le kwa godimo.
5  Mme Balefi e bong Jeshua le Kadamiele, Bani, Hashabeneia, Sherebia, Hodia, Shebania le Pethahia ba re: “Nanogang, bakang Jehofa Modimo wa lona go tswa bosasimologeng go ya bosakhutleng. Mme a ba bake leina la gago le le galalelang, le le godiseditsweng kwa godimo ga tshegofatso yotlhe le pako.
6  “O Jehofa o le nosi; wena ka bowena o dirile magodimo, le e leng legodimo la magodimo, le masomosomo otlhe a one, lefatshe le sotlhe se se mo go lone, mawatle le sotlhe se se mo go one; mme o di boloka tsotlhe di tshela; e bile masomosomo a magodimo a a go ikobela.
7  O Jehofa Modimo wa boammaaruri, yo o neng a tlhopha Aberame a mo ntsha mo Ure wa Bakaladia mme wa dira leina la gagwe Aborahame.
8  Mme o ne wa fitlhela pelo ya gagwe e ikanyega fa pele ga gago;  ka jalo go ne ga dirwa kgolagano le ene gore a newe lefatshe la Bakanana, Bahite, le Baamore le Baperise le Bajebuse le Bagiregashe, gore le newe losika lwa gagwe; mme wa diragatsa mafoko a gago, ka gonne o tshiamo.
9  “Ka jalo o ne wa bona pogisego ya borragomogologolwane kwa Egepeto, le selelo sa bone kwa Lewatleng le Lehibidu o ne wa se utlwa.
10  Go tswa foo o ne wa ntsha ditshupo le dikgakgamatso kgatlhanong le Faro le batlhanka botlhe ba gagwe le batho botlhe ba lefatshe la gagwe, gonne o ne o itse gore ba ne ba dira ka boikgodiso kgatlhanong le bone; mme wa itirela leina jaaka mo letsatsing leno.
11  Mme wa kgaoganya lewatle fa pele ga bone, mo e leng gore ba ne ba kgabaganya mo gare ga lewatle mo lefatsheng le le omileng; mme ba ba ba latelelang wa ba latlhela kwa botennyeng jaaka leje mo metsing a a nonofileng.
12  Mme o ne wa ba etelela pele ka pilara ya leru motshegare, mme ka pilara ya molelo bosigo, go ba bonesetsa tsela e ba tshwanetseng go tsamaya ka yone.
13  Mme o ne wa fologa mo Thabeng ya Sinai wa bua le bone kwa ntle ga legodimo mme wa ba naya ditshwetso tse di thokgameng tsa boatlhodi le melao ya boammaaruri, melao e e molemo le ditaelo.
14  Gape wa ba itsise sabata ya gago e e boitshepo, mme wa ba laela ditaelo le melawana le molao ka Moshe motlhanka wa gago.
15  Mme wa ba naya senkgwe se se tswang legodimong ka ntlha ya tlala ya bone, wa ntsha metsi mo lefikeng ka ntlha ya lenyora la bone, mme o ne wa ba raya wa re ba tsene ba rue lefatshe le o neng wa tsholetsa seatla sa gago o ikana go le ba naya.
16  “Mme bone, le borraaronamogologolwane, ba ne ba dira ka boikgodiso le go thatafatsa thamo ya bone, mme ba ne ba se ka ba reetsa ditaelo tsa gago.
17  Ka jalo ba gana go reetsa, mme ga ba a ka ba gakologelwa ditiro tsa gago tse di gakgamatsang tse o di ba diretseng, mme ba thatafatsa thamo ya bone ba tlhoma moeteledipele gore ba boele kwa bokgobeng jwa bone kwa Egepeto. Mme o Modimo wa ditiro tsa boitshwarelo, o pelontle e bile o kutlwelobotlhoko, o bonya go galefa gape o tletse bopelonomi jwa lorato, mme ga o a ka wa ba tlogela.
18  Ee, fa ba ne ba itiretse sefikantswe se se thetsweng sa namane mme ba simolola go re, ‘Yono ke Modimo wa gago yo o go ntshitseng kwa Egepeto,’ mme ba tswelela go dira ditiro tse dikgolo tsa go tlhoka tlotlo,
19  wena, e leng wena, mo kutlwelobotlhokong ya gago e kgolo ga o a ka wa ba tlogela mo nageng. Pilara ya leru ga e a ka ya tloga mo go bone motshegare go ba etelela pele mo tseleng, le fa e le pilara ya molelo bosigo go ba bonesetsa tsela e ba tshwanetseng go tsamaya ka yone.
20  O ne wa ntsha moya wa gago o o molemo go ba dira botlhale, wa se ka wa tima melomo ya bone mana a gago, mme wa ba naya metsi ka ntlha ya lenyora la bone.
21  Mme o ne wa ba otla ka dijo mo nageng dingwaga di le masome a manè. Ba ne ba sa tlhaele sepe. Diaparo tsa bone ga di a ka tsa onala, le dinao tsa bone ga di a ka tsa ruruga.
22  “Mme o ne wa ba naya magosi le ditšhaba le go ba kgaoganya ka ditlhopha; mo ba neng ba rua lefatshe la Sihone, le eleng lefatshe la kgosi ya Heshebone, le lefatshe la ga Oge kgosi ya Bashana.
23  Mme bomorwaaabone wa ba dira bantsi jaaka dinaledi tsa magodimo. Mme wa ba tlisa mo lefatsheng le o neng o le solofeditse borraabonemogologolwane gore ba tsene ba ye go le rua.
24  Ka jalo bomorwaabone ba tsena ba rua lefatshe, mme wa fenya banni ba lefatshe fa pele ga bone, Bakanana, le go ba tsenya mo seatleng sa bone, le dikgosi tsa bone le ditšhaba tsa lefatshe leo, gore ba dire ka bone ka fa ba ratang ka teng.
25  Mme ba thopa metse e e sireletsegileng le mmu o o nonneng le go rua matlo a a tletseng dilo tsotlhe tse di molemo, megobe e e epilweng, masimo a mofine le dikgwa tsa motlhware le ditlhare tsa dijo ka bontsi, mme ba simolola go ja le go kgotsofala le go nona le go tlhogonolofala mo molemong wa gago o mogolo.
26  “Le fa go ntse jalo, ba ne ba tlhoka kutlo mme ba go tsuologela ba bo ba nna ba furalela molao wa gago, mme ba bolaya baporofeti ba gago, ba ba neng ba naya bosupi kgatlhanong le bone gore ba ba busetse kwa go wena; mme ba nna ba dira ditiro tsa go tlhoka tlotlo thata.
27  O ne wa ba tsenya mo seatleng sa baba ba bone ka ntlha ya seno, ba ba neng ba nna ba ba tshwenya thata; mme mo motlheng wa matshwenyego a bone ba ne ba goela kwa go wena, mme wena o ne o utlwa o le kwa magodimong; mme go ya ka fa kutlwelobotlhokong ya gago e kgolo o ne o ba naya baboloki ba ba neng ba ba boloka mo seatleng sa baba ba bone.
28  “Mme fela fa ba ikhuditse, ba ne ba dira se se bosula gape fa pele ga gago, mme o ne o ba tlogelela seatla sa baba ba bone, ba ba neng ba ba gataka. Go tswa foo ba ne ba boa ba ya go ikuela kwa go wena gore o ba thuse, mme o ne o ba utlwa o le kwa magodimong o bo o ba golola go ya ka fa kutlwelobotlhokong ya gago e kgolo, gangwe le gape.
29  Le fa o ne o naya bosupi kgatlhanong le bone gore o ba busetse mo molaong wa gago, bone ba ne ba dira ka boikgodiso mme ga ba a ka ba reetsa ditaolo tsa gago; mme ba ne ba leofela ditshwetso tsa gago tsa boatlhodi, tse, fa motho a ka di dira, a tshwanetseng go tshela ka tsone. Mme ba nna ba bontsha botlhogoethata, le thamo ya bone ba e thatafatsa, mme ga ba a ka ba reetsa.
30  Mme o ne wa ba itshokela ka dingwaga di le dintsi wa ba wa nna wa naya bosupi kgatlhanong le bone ka moya wa gago ka baporofeti ba gago, mme ga ba a ka ba reetsa. La bofelo wa ba tsenya mo seatleng sa ditšhaba tsa mafatshe.
31  Mme mo kutlwelobotlhokong ya gago e kgolo ga o a ka wa ba fedisa kgotsa wa ba tlogela; gonne o Modimo yo o pelontle le yo o kutlwelobotlhoko.
32  “Mme jaanong, tlhe Modimo wa rona, Modimo yo mogolo, yo o thata le yo o boitshegang, yo o bolokang kgolagano le bopelonomi jwa lorato, o se ka wa letla bothata jotlhe jo bo tletseng rona, dikgosi tsa rona, dikgosana tsa rona le baperesiti ba rona le baporofeti ba rona le borraaronamogologolwane le batho botlhe ba gago go simolola mo malatsing a dikgosi tsa Asiria go fitlha mo letsatsing leno, bo lebege bo le bobotlana fa pele ga gago.
33  Mme o siame ka ga sotlhe se se re wetseng, gonne o dirile ka boikanyegi, mme ke rona ba re dirileng ka boikepo.
34  Fa e le dikgosi tsa rona, dikgosana tsa rona le borraaronamogologolwane, ga ba a diragatsa molao wa gago, le fa e le go tlhwaela ditaelo tsa gago tsebe kgotsa ditshupo tsa gago tse o neng wa naya bosupi ka tsone kgatlhanong le bone.
35  Mme bone—mo nakong ya bogosi jwa bone le mo gare ga dilo tsa gago tse dintsi tse di molemo tse o neng wa di ba naya le mo lefatsheng le le atlhameng le le le nonneng le o neng wa le ba naya, ga ba a ka ba go direla gape ga ba a ka ba boela morago mo ditirong tsa bone tse di bosula.
36  Bona! Gompieno re batlhanka; mme fa e le lefatshe le o neng wa le naya borraaronamogologolwane go ja maungo a lone le dilo tsa lone tse di molemo, bona! re batlhanka mo go lone,
37  mme kungo ya lone e totegela dikgosi tse o di tlhomileng gore di re okamele ka ntlha ya maleo a rona, mme di busa mebele ya rona le diruiwa tsa rona, go ya ka fa di ratang ka teng, mme re mo matshwenyegong a magolo.
38  “Ka jalo ka ntlha ya seno sotlhe re dira tumalano ya thulaganyo e e ikanyegang, ka go e kwala le ka go e netefatsa ka letshwao la dikgosana tsa rona, Balefi ba rona le baperesiti ba rona.”
7  Mme ga diragala gore, fela fa lobota lo sena go agiwa sesha, ka akofa ka tsenya ditswalo. Go tswa foo go ne ga tlhomiwa balebedi ba kgoro le baopedi le Balefi.
2  Mme ka tlhoma Hanani morwarre gore a laole Jerusalema le Hanania kgosana ya Kago ya Phemelo, gonne e ne e le monna yo o ikanyegang tota e bile a boifa Modimo wa boammaaruri go gaisa ba bangwe ba bantsi.
3  Ka jalo ka ba raya ka re: “Dikgoro tsa Jerusalema di se ka tsa bulwa go fitlha letsatsi le nna mogote; mme fa ba ntse ba eme foo, ba tswale ditswalo le go di pakela. Mme lo emise badisa ba banni ba Jerusalema, mongwe le mongwe a le kwa lefelong la gagwe la go lebelela le mongwe le mongwe a le fa pele ga ntlo ya gagwe.”
4  Jaanong motse o ne o atlhame e bile o le mogolo, mme go ne go na le batho ba le mmalwa mo teng ga one, mme go ne go se na matlo ape a a agilweng.
5  Mme Modimo wa me wa go tsenya mo teng ga pelo ya me gore ke phuthe mmogo batlotlegi le bathusi ba mmusi le batho gore ba ikwadise kafa losikeng. Go tswa foo ka bona buka ya go kwadisiwa kafa losikeng ya ba ba tlileng pele, mme ka fitlhela go kwadilwe mo go yone:
6  Bano ke barwa ba kgaolo e e laolang ba ba duleng mo botshwarong jwa batho ba ba isitsweng botshwarwa ba Nebukadenesare kgosi ya Babelona a neng a ba isitse botshwarwa le ba moragonyana ba neng ba boela Jerusalema le Juda, mongwe le mongwe kwa motseng wa gagabo;
7  ba ba neng ba tsena le Serubabele, Jeshua, Nehemia, Asaria, Raamia, Nahamani, Moredekai, Bileshane, Miseperethe, Bigefai, Nehume, Baana. Palo ya banna ba batho ba Iseraele:
8  Bomorwa Paroshe, dikete di le pedi le lekgolo le masome a supa le bobedi;
9  bomorwa Shefatia, makgolo a le mararo le masome a supa le bobedi;
10  bomorwa Ara, makgolo a le marataro le masome a matlhano le bobedi;
11  bomorwa Pahathe-moabe, ba bomorwa Jeshua le Joabe, dikete di le pedi le makgolo a le robedi le lesome le borobedi;
12  bomorwa Elama, sekete le makgolo a mabedi le masome a matlhano le bonè;
13  bomorwa Satu, makgolo a le robedi le masome a manè le botlhano;
14  bomorwa Sakai, makgolo a le supa le masome a marataro;
15  bomorwa Binui, makgolo a le marataro le masome a manè le borobedi;
16  bomorwa Bebai, makgolo a le marataro le masome a mabedi le borobedi;
17  bomorwa Asegade, dikete di le pedi le makgolo a mararo le masome a mabedi le bobedi;
18  bomorwa Adonikame, makgolo a le marataro le masome a marataro le bosupa;
19  bomorwa Bigefai, dikete di le pedi le masome a marataro le bosupa;
20  bomorwa Adine, makgolo a le marataro le masome a matlhano le botlhano;
21  bomorwa Atere, ba ga Hesekia, masome a le robongwe le borobedi;
22  bomorwa Hashume, makgolo a le mararo le masome a mabedi le borobedi;
23  bomorwa Besai, makgolo a le mararo le masome a mabedi le bonè;
24  bomorwa Harife, lekgolo le lesome le bobedi;
25  bomorwa Gibeone, masome a le robongwe le botlhano;
26  banna ba Bethelehema le Netofa, lekgolo le masome a le robedi le borobedi;
27  banna ba Anathothe, lekgolo le masome a mabedi le borobedi;
28  banna ba Bethe-asamafetha, masome a manè le bobedi;
29  banna ba Kiriathe-jearime, Kefira le Beerothe, makgolo a le supa le masome a manè le boraro;
30  Banna ba Rama le Geba, makgolo a le marataro le masome a mabedi le bongwe;
31  banna ba Mikemase, lekgolo le masome a mabedi le bobedi;
32  banna ba Bethele le Ai, lekgolo le masome a mabedi le boraro;
33  banna ba Nebo o mongwe, masome a matlhano le bobedi;
34  bomorwa Elame o mongwe, sekete makgolo a mabedi le masome a matlhano le bonè;
35  bomorwa Harime, makgolo a le mararo le masome a mabedi;
36  bomorwa Jeriko, makgolo a le mararo le masome a manè le botlhano;
37  bomorwa Lode, Hadide le Ono, makgolo a le supa le masome a mabedi le bongwe;
38  bomorwa Senaa, dikete di le tharo le makgolo a le robongwe le masome a mararo.
39  Baperesiti: Bomorwa Jedaia ba ntlo ya ga Jeshua, makgolo a le robongwe masome a supa le boraro;
40  bomorwa Imere, sekete masome a matlhano le bobedi;
41  bomorwa Pashure, sekete makgolo a le mabedi le masome a le manè le bosupa;
42  bomorwa Harime, sekete lesome le bosupa.
43  Balefi: Bomorwa Jeshua, ba ga Kadamiele, ba bomorwa Hodefa, masome a supa le bonè.
44  Baopedi, bomorwa Asafe, lekgolo le masome a manè le borobedi.
45  Balebedi ba dikgoro, bomorwa Shalume, bomorwa Atere, bomorwa Talemone, bomorwa Akube, bomorwa Hatita, bomorwa Shobai, lekgolo le masome a mararo le borobedi.
46  Banethinime: Bomorwa Siha, bomorwa Hasufa, bomorwa Tabaothe,
47  bomorwa Kerose, bomorwa Sia, bomorwa Padone,
48  bomorwa Lebana, bomorwa Hagaba, bomorwa Salemai,
49  bomorwa Hanane, bomorwa Gidele, bomorwa Gahare,
50  bomorwa Reaia, bomorwa Resine, bo-morwa Nekoda,
51  bomorwa Gasame, bomorwa Usa, bomorwa Pasea,
52  bomorwa Besai, bomorwa Meunime, bomorwa Nefushesime,
53  bomorwa Bakebuke, bomorwa Hakufa, bomorwa Harehure,
54  bomorwa Baselithe, bomorwa Mehida, bomorwa Haresha,
55  bomorwa Barekose, bomorwa Sisera, bomorwa Temahe,
56  bomorwa Nesia, bomorwa Hatifa.
57  Bomorwa batlhanka ba ga Solomone: Bomorwa Sotai, bomorwa Soferethe, bomorwa Perida,
58  bomorwa Jaale, bomorwa Darekone, bomorwa Gidele,
59  bomorwa Shefatia, bomorwa Hatile, bomorwa Pokerethe-hasebaime, bomorwa Amone.
60  Banethinime botlhe le bomorwa batlhanka ba ga Solomone ba ne ba le makgolo a le mararo le masome a le robongwe le bobedi.
61  Mme bano ke ba ba neng ba tlhatloga go tswa Tele-mela, Tele-haresha, Keruba, Adone le Imere, mme ba ne ba sa kgone go bolela ba e leng ba ntlo ya borraabone le tshimologo ya bone, gore a e ne e le ba Iseraele:
62  bomorwa Delaia, bomorwa Tobia, bomorwa Nekoda, makgolo a le marataro le masome a manè le bobedi.
63  Mme mo baperesiting: bomorwa Habaia, bomorwa Hakose, bomorwa Barisilai, yo o neng a tsaya mosadi mo go bomorwadia Barisilai wa Mogileade mme a bidiwa ka leina la bone.
64  Bano ke ba ba neng ba batla lokwalo lwa bone lwa maina, gore ba tlhomamise tlhatlhamano ya bone ya masika phatlalatsa, mme ya se ka ya bonwa, mo e leng gore ba ne ba thibelwa mo boperesiting jaaka ba ba leswafetseng.
65  Ka gone Motireshatha a ba raya a re ga ba a tshwanela go ja dilo tse di boitshepotshepo go fitlha moperesiti a ema ka Urime le Thumime.
66  Phuthego yotlhe jaaka setlhopha se le sengwe e ne e le dikete di le masome a manè le bobedi le makgolo a le mararo le masome a marataro,
67  kwantle ga batlhanka ba bone le malata a bone, bano ba le dikete di le supa makgolo a mararo le masome a mararo le bosupa; mme ba ne ba na le baopedi ba banna le baopedi ba basadi ba le makgolo a le mabedi le masome a manè le botlhano. [
68  Dipitse tsa bone di ne di le makgolo a le supa le masome a mararo le borataro, bommoulo ba bone ba le makgolo a mabedi le masome a manè le botlhano.]
69  Dikamela di ne di le makgolo a manè le masome a mararo le botlhano. Diesele di ne di le dikete di le thataro le makgolo a supa le masome a mabedi.
70  Mme go ne go na le karolo ya ditlhogo tsa ba matlo a borre e e neng ya ntshetsa tiro moneelo. Motireshatha ka boene o ne a tsenya diderakema tsa gouta di le sekete mo letlotlong, megopo e le masome a matlhano, diaparo tse di telele tsa baperesiti di le makgolo a le matlhano le masome a mararo.
71  Mme go ne go na le bangwe ba ditlhogo tsa ba matlo a borre ba ba neng ba tsenya mo letlotlong la tiro diderakema di le dikete di le masome a mabedi tsa gouta le bomaena ba selefera ba le dikete di le pedi le makgolo a mabedi.
72  Mme se batho ba bangwe botlhe ba neng ba se ntsha e ne e le diderakema tsa gouta di le dikete di le masome a mabedi le bomaena ba selefera ba le dikete di le pedi le diaparo tse di telele tsa baperesiti di le masome a marataro le bosupa.
73  Mme baperesiti le Balefi le balebedi ba dikgoro le baopedi le bangwe ba batho le Banethinime le Iseraele yotlhe ba nna mo metseng ya bone. Fa kgwedi ya bosupa e goroga, bomorwa Iseraele ba ne ka nako eo ba le mo metseng ya bone.
6  Jaanong ga diragala gore, fela fa Sanabalate le Tobia le Gesheme wa Moarabia le baba ba bangwe botlhe ba rona ba sena go bolelelwa gore ke ne ke agile lobota sesha le gore go ne go sa tlogelwa phatlha epe mo go lone (le fa gone go fitlha ka nako eo ke ne ke ise ke tsenye ditswalo mo dikgorong),
2  Sanabalate le Gesheme ba roma kwa go nna ka yone nako eo ba re: “A ko o tle, mma re kopane ka nako e e beelanweng mo metseng ya lebala la mokgatšha wa Ono.” Mme ba ne ba loga leano la go nkgobatsa.
3  Ka jalo ka roma barongwa kwa go bone, ke re: “Tiro e ke e dirang e kgolo, mme ga ke kgone go fologa. Ke ka ntlha yang fa tiro e tshwanetse go ema fa ke e tlogela mme ke fologela kwa go lona?”
4  Le fa go ntse jalo, ba nthomelela lefoko le le tshwanang makgetlo a le manè mme ka nna ka ba fetola ka lefoko le le tshwanang.
5  La bofelo Sanabalate a roma motlhokomedi wa gagwe kwa go nna ka lefoko le le tshwanang lekgetlo la botlhano, a tshwere lekwalo le le butsweng mo seatleng sa gagwe.
6  Go ne go kwadilwe jaana mo go lone: “Go utlwilwe mo ditšhabeng, le Gesheme o a go bua, gore wena le Bajuda lo loga leano la go tsuologa. Ke gone ka moo o agang lobota; e bile o nna kgosi ya bone, go ya ka mafoko ano.
7  E bile go na le baporofeti ba o ba tlhomileng gore ba tlhaeletse kaga gago go ralala Jerusalema, ba re, ‘Go na le kgosi mo Juda!’ Mme jaanong dilo tse di tshwanang le tseno di tla bolelelwa kgosi. Jaanong a ko o tle, mme re gakololane mmogo.”
8  Le fa go ntse jalo, ka roma kwa go ene, ke re: “Ga go a dirwa dilo dipe tse di tshwanang le tse o di buang, mme o di akanya go tswa mo pelong ya gago.”
9  Gonne botlhe ba ne ba leka go re boifisa, ba re: “Diatla tsa bone di tla repa mo tirong mo eleng gore ga e na go dirwa.” Mme jaanong nonotsha diatla tsa me.
10  Mme ke ne ka tsena mo ntlong ya ga Shemaia morwa Delaia morwa Mehetabele fa a ne a tswaletswe. Mme a re: “A re kopane ka nako e re e beelaneng kwa ntlong ya Modimo wa boammaaruri, mo teng ga tempele, mme a re tswale dikgoro tsa tempele; gonne ba tla tsena ba tla go go bolaya, le bosigo ba tla tsena ba tla go go bolaya.”
11  Mme ka re: “A monna yo o tshwanang le nna o tshwanetse go tshaba? Mme ke mang yo o tshwanang le nna yo o ka tsenang mo tempeleng mme a tshela? Ga ke na go tsena!”
12  Ka jalo ka tlhotlhomisa, mme bona, o ne a sa rongwa ke Modimo, mme o ne a buile boporofeti jono kgatlhanong le nna jaaka Tobia le Sanabalate ba ne ba mo thapile.
13  O ne a thapetswe lebaka leno gore ke tle ke boife mme ke dire ka tsela eo, mme ruri ke leofe mme ke itsiwe ka tsela e e bosula mo go bone, gore ba tle ba nkgobe.
14  Tlhe Modimo wa me, a ko o gakologelwe Tobia le Sanabalate, go ya ka ditiro tseno tsa mongwe le mongwe wa bone, le Noadia moporofeti wa mosadi le baporofeti ba bangwe botlhe ba ba neng ba leka go mpoifisa ka metlha.
15  La bofelo lobota lwa wediwa mo letsatsing la bomasome a mabedi le botlhano la Elule, mo malatsing a le masome a matlhano le bobedi.
16  Mme ga diragala gore, fela fa baba botlhe ba rona ba utlwa ka gone, le ditšhaba tsotlhe tse di neng di re dikologile di go bona, gone fela foo ba tlhabiwa ke ditlhong fela thata, mme ba itse gore tiro eno e ne e dirilwe e tswa kwa Modimong wa rona.
17  Mo metlheng eo le batlotlegi ba Juda ba ne ba dira makwalo a bone mantsi a a neng a ya kwa go Tobia le a ga Tobia a a neng a tla kwa go bone.
18  Gonne ba le bantsi kwa Juda ba ne ba ikanisitswe mo go ene, gonne e ne e le mogwe wa ga Shekania morwa Ara; mme Jehohanane morwawe o ne a tsere morwadie Meshulame morwa Berekia.
19  Gape ba ne ba bua dilo tse di molemo ka ene fa pele ga me ka metlha. Mme mafoko a me ba ne ba a isa kwa go ene ka metlha. Go ne go na le makwalo a Tobia a neng a a romela go mpoifisa.
13  Mo letsatsing leo go ne go balwa buka ya ga Moshe mo ditsebeng tsa batho; mme go ne ga fitlhelwa go kwadilwe mo go yone gore Moamona le Momoabe ga ba a tshwanela go tsena mo phuthegong ya Modimo wa boammaaruri ka bosakhutleng,
2  gonne ba ne ba sa kgatlhantsha bomorwa Iseraele ka senkgwe le metsi, mme ba ba thapela Balaame gore a ba hutse. Le fa go ntse jalo, Modimo wa rona o ne a fetola phutso a e dira tshegofatso.
3  Ka jalo ga diragala gore, fela fa ba sena go utlwa molao, ba simolola go lomolola batho botlhe ba ba kopakopaneng mo Iseraele.
4  Jaanong pele ga seno, Eliashibe moperesiti yo o tlhokometseng holo ya bojelo ya ntlo ya Modimo wa rona e ne e le wa losika lwa ga Tobia;
5  mme a mo direla holo e kgolo ya bojelo, kwa pele ba neng ba baya tshupelo ya dijo tsa ditlhaka teng, lebano le dilwana le sa bosome sa dijo tsa ditlhaka, beine e ntšha le leokwane, le Balefi le baopedi le balebedi ba kgoro ba ba nang le tshwanelo ya go le newa, le moneelo wa baperesiti.
6  Mme mo nakong eno yotlhe ke ne ke se mo Jerusalema, gonne mo ngwageng wa bomasome a mararo le bobedi wa ga Aretaserese kgosi ya Babelona ke ne ka tla kwa kgosing, mme nako nngwe moragonyana ka kopa malatsinyana mo kgosing.
7  Go tswa foo ka tla mo Jerusalema mme ka bona bosula jo Eliashibe a neng a bo diretse Tobia ka go mo direla holo mo lolwapeng lwa ntlo ya Modimo wa boammaaruri.
8  Mme go ne go lebega go le bosula thata mo go nna. Ka jalo ka latlhela dithoto tsotlhe tsa ntlo ya ga Tobia kwa ntle ga holo ya bojelo.
9  Morago ga moo ka ntsha taelo mme ba phepafatsa diholo tsa bojelo; mme ka busetsa dilwana tsa ntlo ya Modimo wa boammaaruri, le tshupelo ya dijo tsa ditlhaka le lebano mo go tsone.
10  Mme ka lemoga gore Balefi ba ne ba sa newa dikabelo tsa bone, mo e leng gore Balefi le baopedi ba ba dirang tiro ba ne ba tshaba, mongwe le mongwe a tshabela kwa tshimong ya gagwe.
11  Mme ka simolola go bona bathusa mmusi molato ka re: “Ke ka ntlha yang fa ntlo ya Modimo wa boammaaruri e tlhokomologilwe?” Ka gone ke ne ka ba phutha mmogo ka ba emisa kwa lefelong la bone la go ema.
12  Mme fa e le Juda yotlhe yone, e ne ya tlisa sa bosome sa dijo tsa ditlhaka le sa beine e ntšha le sa leokwane kwa mabolokelong.
13  Go tswa foo ka baya moperesiti Shelemia le Sadoke mokwalolodi le Pedaia wa Balefi gore ba tlhokomele mabolokelo; mme ba ne ba laola Hanane morwa Sakure morwa Matania, gonne ba ne ba tsewa ba ikanyega; mme e ne e le boikarabelo jwa bone go abela bomorwarraabone.
14  Tsweetswee nkgakologelwa, wena Modimo wa me, mabapi le seno, mme o se ka wa phimola ditiro tsa me tsa bopelonomi jwa lorato tse ke di dirileng mabapi le ntlo ya Modimo wa me le go tlhokomelwa ga yone.
15  Mo metlheng eo ke ne ka bona mo Juda batho ba gata digatisetso tsa beine ka sabata gape ba tlisa mekoa ya dijo tsa ditlhaka ba di pega mo dieseleng, le beine, morara le difeige le mokgweleo wa mofuta mongwe le mongwe, ba di tlisa mo Jerusalema ka letsatsi la sabata; mme ke ne ka naya bosupi kgatlhanong le bone mo letsatsing le ba neng ba rekisa mefago ka lone.
16  Mme Bature ba ne ba nna mo motseng, ba tlisa ditlhapi le dithoto tse di rekisiwang tsa mofuta mongwe le mongwe le go rekisa ka sabata ba rekisetsa bomorwa Juda le mo Jerusalema.
17  Ka jalo ka simolola go bona batlotlegi ba Juda molato ka ba raya ka re: “Ke eng selo seno se se bosula se lo se dirang, le e leng go itshepolola letsatsi la sabata?
18  A borraalonamogologolwane ga ba a dira jaana, mo Modimo wa rona a neng a re tlisetsa masetlapelo ano otlhe, le mo motseng ono? Mme lona lo oketsa bogale jo bo tukang kgatlhanong le Iseraele ka go itshepolola sabata.”
19  Mme ga diragala gore, fela fa dikgoro tsa Jerusalema di sena go fifalelwa pele ga sabata, ka yone nako eo ka ntsha lefoko mme dikgoro tsa tswalwa. Ka tswelela ka re ba se ka ba di bula go fitlha morago ga sabata; mme ka tlhoma bangwe ba batlhokomedi ba me kwa dikgorong gore go se ka ga tsena morwalo ope ka letsatsi la sabata.
20  Ka gone bagwebi le barekisi ba dithoto tsa mofuta mongwe le mongwe tse di rekisiwang ba lala kwa ntle ga Jerusalema gangwe le lekgetlo la bobedi.
21  Go tswa foo ka naya bosupi kgatlhanong le bone ka ba raya ka re: “Ke ka ntlha yang fa lo lala fa pele ga lobota? Fa lo ka go dira gape, ke tla lo baya seatla.” Go simolola ka nako eo go ya pele ga ba a ka ba tla ka sabata.
22  Mme ka raya Balefi ka re ba iitshekise ka metlha ba bo ba tsene, ba nne ba lebeletse dikgoro gore ba itshepise letsatsi la sabata. Seno le sone, se gakologelwe ka ntlha ya me, tlhe Modimo wa me, mme o nkutlwele botlhoko go ya ka letlotlo la bopelonomi jwa gago jwa lorato.
23  Gape, mo metlheng eo ka bona Bajuda ba ba neng ba neile basadi ba Baashedoda, ba Baamona le ba Bamoabe bonno.
24  Mme fa e le bomorwaabone, sephatlo sa bone se ne se bua Seashedoda, mme go ne go se na bape ba bone ba ba itseng go bua Sejuda, fa e se diteme tsa ditšhaba tse di farologaneng.
25  Mme ka simolola go ba bona molato le go ba hutsa le go itaya banna bangwe ba bone le go kumola moriri wa bone le go dira gore ba ikane ka Modimo ke re: “Lo se ka lwa naya bomorwaabone bomorwadialona, gape lo se ka lwa amogela bomorwadiabone bape go nna ba bomorwaalona kgotsa ba lona.
26  A Solomone kgosi ya Iseraele ga a leofa ka ntlha ya bano? Mme mo gare ga ditšhaba tse dintsi go ne go se na kgosi e e tshwanang le ene; mme o ne a ratiwa ke Modimo wa gagwe, mo Modimo a neng a mo dira kgosi ya Iseraele yotlhe. Le ene basadi ba sele ba ne ba mo dira gore a leofe.
27  Mme a ga se sengwe se se iseng se ko se utlwiwe gore lo dire bosula jo bogolo jono jotlhe ka go dira ka go tlhoka boikanyegi mo Modimong wa rona ka go naya basadi ba sele bonno?”
28  Mme mongwe wa bomorwa Joiada morwa Eliashibe moperesiti yo mogolo e ne e le mogwe wa ga Sanabalate wa Mohorona. Ka jalo ke ne ka mo leleka fa go nna.
29  Ba gakologelwe, tlhe Modimo wa me, ka ntlha ya go leswafala ga boperesiti le kgolagano ya boperesiti le ya Balefi.
30  Mme ka ba itshekisa mo go sengwe le sengwe se sele mme ka abela baperesiti le Balefi ditiro, mongwe le mongwe tiro ya gagwe,
31  le eleng go tlisiwa ga dikgong ka dinako tse di tlhomilweng le maungo a mabutswapele. A ko o nkgakologelwe, tlhe Modimo wa me, ka tsela e e molemo.
5  Le fa go ntse jalo, batho le basadi ba bone ba ne ba lelela bomorwarraabone ba Bajuda ka selelo se segolo thata.
2  Mme go ne go na le ba ba neng ba re: “Re ntsha bomorwaarona le bomorwadiarona e le sebeelo gore re tle re bone dijo tsa ditlhaka re je mme re tswelele re tshela.”
3  Mme go ne go na le ba ba neng ba re: “Re ntsha masimo a rona le masimo a rona a mofine le matlo a rona e le sebeelo gore re tle re bone dijo tsa ditlhaka fa go na le tlhaelo ya dijo.”
4  Mme go ne go na le ba ba neng ba re: “Re adimile madi mo masimong a rona le masimo a rona a mofine gore re ntshetse kgosi sehuba.
5  Mme jaanong nama ya rona e tshwana le nama ya bomorwarraarona; bomorwaarona ba tshwana le bomorwaabone, mme bona, re dira bomorwaarona le bomorwadiarona batlhanka, mme go na le bangwe ba bomorwadiarona ba ba setseng ba dirilwe jalo; mme ga go na maatla mo diatleng tsa rona fa masimo a rona le masimo a rona a mofine e le a ba bangwe.”
6  Jaanong ke ne ka nna bogale fela thata fa ke sena go utlwa selelo sa bone le mafoko ano.
7  Ka jalo pelo ya me ya akanya mo teng ga me, mme ka simolola go bona batlotlegi le bathusi ba mmusi molato, mme ka ba raya ka re: “Lo batla koketso e ntsi thata, mongwe le mongwe mo go morwarraagwe.” Mo godimo ga moo, ke ne ka rulaganya kopano e kgolo ka ntlha ya bone.
8  Mme ka ba raya ka re: “Rona ka borona re rekolotse bomorwarraarona ba Bajuda ba ba neng ba rekiseditswe ditšhaba, kafa go neng go le kafa maatleng a rona ka teng; mme go ntse go le jalo a lona ka bolona lo tla rekisa bomorwarraalona, mme a ba tshwanetse go rekisediwa rona?” Foo ba tlhoka puo, mme ba se ka ba bona lefoko le ba ka le buang.
9  Mme ka tswelela ka re: “Selo se lo se dirang ga se a siama. A ga lo a tshwanela go tsamaya ka go boifa Modimo wa rona ka ntlha ya kgobo ya ditšhaba, baba ba rona?
10  Gape nna, bomorwarre le batlhokomedi ba me re ntsha madi le dijo tsa ditlhaka re ba adima. Tsweetswee, a re tlogeleng go adima ka tsadiso jaana.
11  Tsweetswee, mo letsatsing leno, ba busetseng masimo a bone, masimo a bone a mofine, dikgwa tsa bone tsa motlhware le matlo a bone, le sa bolekgolo sa madi le dijo tsa ditlhaka, beine e ntšha le leokwane le lo le batlang e le morokotso mo go bone.”
12  Foo ba re: “Re tla di ba busetsa, mme ga re na go kopa sepe mo go bone. Re tla dira fela jaaka o bua.” Ka jalo ka bitsa baperesiti mme ka ba ikanisa gore ba dire kafa lefokong leno.
13  Gape, ka tlhotlhora sehuba sa me mme ka re: “Ka mokgwa ono e kete Modimo wa boammaaruri o ka tlhotlhora mo ntlong ya gagwe le mo thotong ya gagwe e a e bapetseng motho mongwe le mongwe yo o sa diragatseng lefoko leno; mme e kete a ka tlhotlhorwa ka mokgwa ono mme a sale a se na sepe.” Foo phuthego yotlhe ya re: “Amen!” Mme ba simolola go baka Jehofa. Mme batho ba dira kafa lefokong leno.
14  Selo se sengwe: Go simolola ka letsatsi le a ntlhomileng go nna molaodi wa bone mo lefatsheng la Juda ka lone, go simolola mo ngwageng wa bomasome a mabedi go ya go wa bomasome a mararo le bobedi wa ga Aretaserese kgosi, dingwaga di le lesome le bobedi, nna le bomorwarre ga re a ka ra ja senkgwe se se tshwanetseng molaodi.
15  Mme balaodi ba pele ba ba neng ba le teng pele ga me, ba ne ba diretse batho boima, mme ba nna ba tsaya dishekele tsa selefera di le masome a manè mo go bone letsatsi le letsatsi tsa senkgwe le beine. Gape, batlhokomedi ba bone ba ne ba gatelela batho. Fa e le nna, ke ne ka se ka ka dira jalo ka ntlha ya go boifa Modimo.
16  Mme, mo godimo ga moo ke ne ka tsenya letsogo mo tirong ya lobota lono, mme ga re a ka ra nna le tshimo; mme batlhokomedi botlhe ba me ba ne ba phuthelwa mmogo koo gore ba dire.
17  Mme Bajuda le bathusi ba mmusi, banna ba le lekgolo le masome a matlhano, le ba ba tlang kwa go rona ba tswa kwa ditšhabeng tse di neng di re dikologile ba ne ba le fa tafoleng ya me.
18  Fa e le se se neng sa baakanngwa letsatsi le letsatsi, poo e le nngwe, dinku di le thataro tse di tlhophilweng le dinonyane ke ne ke di baakanyediwa, mme gangwe mo malatsing mangwe le mangwe a le lesome mofuta mongwe le mongwe wa beine e le ntsi. Mme mmogo le seno, ga ke a ka ka batla senkgwe se se tshwanelang mmusi, ka gonne tirelo mo bathong bano e ne e le boima.
19  A ko o nkgakologelwe, tlhe Modimo wa me, ka tsela e e molemo, ka ntlha ya sotlhe se ke se diretseng batho bano.
1  Mafoko a ga Nehemia morwa Hakalia: Jaanong ga diragala mo kgweding ya Kiselefe, mo ngwageng wa bomasome a mabedi, gore ke bo ke le kwa Shushane kago ya phemelo.
2  Foo Hanani, mongwe wa bomorwarre, a tsena, ene le banna ba bangwe go tswa Juda, mme ka ba botsa ka Bajuda, ba ba neng ba falotse, ba ba neng ba setse ba botshwarwa, le ka Jerusalema.
3  Ka jalo ba nthaya ba re: “Ba ba setseng, ba ba setseng kwa botshwarwa, kwa kgaolong e e laolang, ba mo seemong se se maswe thata le mo kgobong; mme lobota lwa Jerusalema lo thubilwe, le dikgoro tsa yone di fisitswe ka molelo.”
4  Mme ga diragala gore, fela fa ke sena go utlwa mafoko ano, ka nna fa fatshe mme ka simolola go lela le go hutsafala malatsi a le mantsi, mme ke ne ke itima dijo ke sa kgaotse e bile ke rapela fa pele ga Modimo wa magodimo.
5  Mme ka tswelela ka re: “Ao, Jehofa Modimo wa magodimo, Modimo yo mogolo le yo o boitshegang, yo o bolokang kgolagano le bopelonomi jwa lorato mo go ba ba mo ratang le ba ba bolokang ditaelo tsa gagwe,
6  tsweetswee, a tsebe ya gago e reetse le matlho a gago a bulege, gore o reetse thapelo ya motlhanka wa gago, e ke e rapelang fa pele ga gago gompieno, motshegare le bosigo, mabapi le bomorwa Iseraele batlhanka ba gago, ke ntse ke bolela maleo a bomorwa Iseraele a re go leofetseng ka one. Re leofile, ka bobedi nna le ba ntlo ya ga rre.
7  Kwantle ga pelaelo re go diretse ka boikepo mme ga re a boloka ditaelo le melao le ditshwetso tsa boatlhodi tse o neng wa di laela Moshe motlhanka wa gago.
8  “Tsweetswee, gakologelwa lefoko le o le laetseng Moshe motlhanka wa gago o re, ‘Wena fa o ka dira ka go sa ikanyege, nna ke tla go gasamisetsa mo gare ga ditšhaba.
9  Fa o tla bo o boetse mo go nna mme o bolokile ditaelo tsa me le go di dira, le fa go ka direga gore batho ba gago ba ba phatlaladitsweng ba bo ba le kwa bofelelong jwa magodimo, ke tla ba phutha koo ke ba tlisa kwa lefelong le ke le tlhophetseng gore leina la me le nne kwa go lone.’
10  Mme ke batlhanka ba gago le batho ba gago, ba o ba golotseng ka maatla a gago a magolo le ka seatla sa gago se se nonofileng.
11  Ao, Jehofa, tsweetswee a tsebe ya gago e reetse thapelo ya motlhanka wa gago le thapelo ya batlhanka ba gago ba ba natefelelwang ke go boifa leina la gago; mme tsweetswee, a ko o neye motlhanka wa gago katlego gompieno mme o mo dire gore a nne yo o tlhomogelwang pelo fa pele ga monna yono.” Jaanong nna ke ne ke le motsholasenwelo wa kgosi.
2  Mme go ne ga diragala mo kgweding ya Nisane, mo ngwageng wa bomasome a mabedi wa ga kgosi Aretaserese, gore beine e bo e le fa pele ga gagwe, mme nna jaaka tlwaelo ka tsaya beine mme ka e naya kgosi. Mme go ne go ise go ke go diragale gore ke tlhonye fa pele ga gagwe.
2  Ka jalo kgosi ya nthaya ya re: “Ke ka ntlha yang fa sefatlhego sa gago se tlhontse fa wena ka bowena o sa bobole? Seno ga se sepe fa e se go tlhonya ga pelo.” Foo ka boifa thata.
3  Go tswa foo ka raya kgosi ka re: “A kgosi e tshele ka bosakhutleng! Ke ka ntlha yang fa sefatlhego sa me se sa tshwanela go tlhonya fa motse, ntlo ya mafelo a go fitlhela a borremogologolwane, o swafetse, le dikgoro tsa one di laitswe ke molelo?”
4  Foo kgosi ya nthaya ya re: “Ke eng se o batlang go se dira?” Ka akofa ka rapela Modimo wa magodimo.
5  Morago ga moo ka raya kgosi ka re: “Fa go lebega go le molemo mo kgosing, le fa motlhanka wa gago a lebega a le molemo fa pele ga gago, gore o nthomele kwa Juda, kwa motseng wa mafelo a go fitlhela a borremogologolwane, gore ke o age sesha.”
6  Foo kgosi ya nthaya, mohumagadi wa kgosi a ntse fa thoko ga yone, ya re: “Loeto lwa gago lo tla nna loleele go le kae mme o tla boa leng?” Ka jalo ga lebega go le molemo fa pele ga kgosi gore e ntetle ke tsamaye, fa ke ne ke e naya nako e e tlhomilweng.
7  Mme ka tswelela ka raya kgosi ka re: “Fa go lebega go le molemo mo kgosing, mma ke newe makwalo a a yang kwa balaoding ba ba ka kwa ga Noka, gore ba tle ba ntetle ke fete go fitlha ke goroga mo Juda;
8  le lekwalo le le yang kwa go Asafe motlhokomedi wa paraka ya kgosi, gore a tle a nneye ditlhare gore ke age dikgoro tsa Kago ya Phemelo ya ntlo ka dikota, le lobota lwa motse le ntlo e ke tla tsenang mo go yone.” Ka jalo kgosi ya a nnaya, go ya ka seatla se se molemo sa Modimo wa me mo go nna.
9  Kgabagare ka goroga kwa balaoding ba ba ka kwa ga Noka mme ka ba naya makwalo a kgosi. Mo godimo ga moo, kgosi ya nthoma le balaodi ba mophato wa sesole le bapalami ba dipitse.
10  E rile Sanabalate wa Mohorona le Tobia motlhanka, Moamona, ba utlwa ka gone, mo go bone ga lebega e le selo se se bosula thata gore motho o ne a tlile go batlela bomorwa Iseraele sengwe se se molemo.
11  La bofelo ka goroga mo Jerusalema, mme ka nna teng malatsi a le mararo.
12  Go tswa foo ka nanoga bosigo, nna le banna ba le mmalwa ba na le nna, mme ka se ka ka bolelela motho ope se Modimo wa me a neng a se tsenya mo pelong ya me gore ke se direle Jerusalema, mme go ne go se na seruiwa sepe se se neng se na le nna fa e se seruiwa se ke neng ke se palame.
13  Mme ka tswa ka Kgoro ya Mokgatšha bosigo le fa pele ga Motswedi wa Noga e Kgolo le go ya kwa Kgorong ya Dithotobolo tsa Molora, mme ke ne ke tlhatlhoba dipota tsa Jerusalema ka metlha, kafa di neng di thubilwe ka teng le kafa dikgoro tsa yone di neng di laitswe ke molelo ka teng.
14  Mme ka fetela kwa Kgorong ya Motswedi le kwa Mogobeng wa Kgosi, mme go ne go se na gope fa seruiwa se ke se palameng se neng se ka feta teng.
15  Mme ka nna ka tlhatloga mokgatšha o o phothoselang bosigo, mme ka nna ka tlhatlhoba lobota; mme morago ga moo ka boa ka tsena ka Kgoro ya Mokgatšha, mme ka boa jalo.
16  Mme bathusi ba mmusi ba ne ba sa itse gore ke ne ke ile kae le gore ke ne ke dira eng; mme ke ne ke ise ke bolelele Bajuda le baperesiti le batlotlegi le bathusi ba mmusi le badiri ba bangwe botlhe ba tiro sepe.
17  La bofelo ka ba raya ka re: “Lo bona seemo se se maswe se re leng mo go sone, kafa Jerusalema a swafetseng ka teng le dikgoro tsa gagwe di fisitsweng ka molelo ka teng. Tlang re ageng lobota lwa Jerusalema sesha, gore re se ka ra tlhola re nna kgobo.”
18  Mme ka tswelela ka ba bolelela ka seatla sa Modimo wa me, gore se ne se le molemo jang mo go nna, le ka mafoko a kgosi a e neng e a buile le nna. Foo ba re: “A re nanogeng, mme re ageng.” Ka jalo ba nonotsha diatla tsa bone go dira tiro e e molemo.
19  Jaanong e rile Sanabalate wa Mohorona le Tobia wa motlhanka, Moamona, le Gesheme wa Moarabia ba utlwa ka gone, ba simolola go re sotla le go re leba ka lenyatso ba re: “Ke eng selo seno se lo se dirang? A lo tsuologela kgosi?”
20  Le fa go ntse jalo, ka ba fetola ka ba raya ka re: “Modimo wa magodimo ke Ene yo o tla re atlegisang, mme rona, batlhanka ba gagwe, re tla nanoga, mme re age; mme lona ga lo na seabe, le fa e le sepe se lo tshwanetseng gore lo se newe, le fa e le segopotso mo Jerusalema.”
3  Mme Eliashibe moperesiti yo mogolo le bomorwarraagwe, baperesiti, ba nanoga ba aga Kgoro ya Dinku. Ba e itshepisa mme ba tlhoma dikgoro tsa yone; ba e itshepisa go fitlha kwa Toreng ya Mea, go fitlha kwa Toreng ya Hananele.
2  Mme fa thoko ga bone go ne ga aga banna ba Jeriko. Gape fa thoko ga bone go ne ga aga Sakure morwa Imeri.
3  Bomorwa Hasenaa ba ne ba aga Kgoro ya Ditlhapi; ba ne ba e dira ka dikota mme ba tsenya ditswalo tsa yone, diboutu tsa yone le mephakalego ya yone.
4  Fa thoko ga bone Meremothe morwa Urija morwa Hakose o ne a dira tiro ya go baakanya, gape fa thoko ga bone Meshulame morwa Berekia morwa Meshesabele o ne a dira tiro ya go baakanya; mme fa thoko ga bone Sadoke morwa Baane o ne a dira tiro ya go baakanya.
5  Mme fa thoko ga bone Batekoa ba ne ba dira tiro ya go baakanya; mme batho ba bone ba ba tlotlometseng ga ba a ka ba dira ka bojotlhe mo tirelong ya beng ba bone.
6  Kgoro ya Motse o Mogologolo e ne ya baakanngwa ke Joiada morwa Pasea le Meshulame morwa Besodeia; ba ne ba e dira ka dikota mme ba bo ba tsenya ditswalo tsa yone le diboutu tsa yone le mephakalego ya yone.
7  Mme fa thoko ga bone Melatia wa Mogibeone le Jadone wa Momeronothe, ba ne ba dira tiro ya go baakanya, banna ba Gibeone le Misepa, ba setulo sa bogosi sa molaodi yo o ka kwa ga Noka.
8  Fa thoko ga gagwe Usiele morwa Harehaia, bathudi ba gouta, ba ne ba dira tiro ya go baakanya; mme fa thoko ga gagwe Hanania leloko la batlhakanyi ba ditlolo o ne a dira tiro ya go baakanya; mme ba ala Jerusalema maje go ya go fitlha kwa Loboteng lo lo Sephara.
9  Mme fa thoko ga bone Refaia morwa Hure, kgosana ya sephatlo sa kgaolo ya Jerusalema, o ne a dira tiro ya go baakanya.
10  Mme fa thoko ga bone Jedaia morwa Harumafe o ne a dira tiro ya go baakanya fa pele ga ntlo ya gagwe; mme fa thoko ga gagwe Hatushe morwa Hashabeneia o ne a dira tiro ya go baakanya.
11  Karolo e nngwe e e lekantsweng e ne ya baakanngwa ke Malekija morwa Harime le Hashube morwa Pahathe-moabe, le Tora ya Dipesetso.
12  Mme fa thoko ga gagwe Shalume morwa Haloheshe, kgosana ya sephatlo sa kgaolo ya Jerusalema, o ne a dira tiro ya go baakanya, ene le bomorwadie.
13  Hanune le banni ba Sanoa ba ne ba baakanya Kgoro ya Mokgatšha; ba ne ba e aga mme ba tsenya ditswalo tsa yone, diboutu tsa yone le mephakalego ya yone, le dikubita di le sekete mo loboteng go fitlha kwa Kgorong ya Dithotobolo tsa Molora.
14  Mme Kgoro ya Dithotobolo tsa Molora e ne ya baakanngwa ke Malekija morwa Rekabe, kgosana ya kgaolo ya Bethe-hakereme; ene ka boene o ne a e aga le go tsenya ditswalo tsa yone, diboutu tsa yone le mephakalego ya yone.
15  Mme Kgoro ya Motswedi e ne ya baakanngwa ke Shalune morwa Kolahose, kgosana ya kgaolo ya Misepa; ene ka boene o ne a e aga a e rulela a bo a tsenya ditswalo tsa yone, diboutu tsa yone le mephakalego ya yone, le lobota lwa Mogobe wa Mosele o o yang kwa Tshingwaneng ya Kgosi le go fitlha kwa Mapalamelelong a a fologelang kwa Motseng wa ga Dafide.
16  Morago ga gagwe Nehemia morwa Asebuka, kgosana ya sephatlo sa kgaolo ya Bethe-sure, a dira tiro ya go baakanya go fitlha fa pele ga Mafelo a go Fitlhela a ga Dafide le go fitlha kwa mogobeng o o neng o dirilwe le go fitlha kwa Ntlong Ya ba Ba Thata.
17  Morago ga gagwe Balefi ba dira tiro ya go baakanya, Rehume morwa Bani; fa thoko ga gagwe Hashabia, kgosana ya sephatlo sa kgaolo ya Keila, a direla kgaolo ya gagwe tiro ya go baakanya.
18  Morago ga gagwe bomorwarraabone ba dira tiro ya go baakanya, Bafai morwa Henadade, kgosana ya sephatlo sa kgaolo ya Keila.
19  Mme Esere morwa Jeshua, kgosana ya Misepa, a baakanya fa thoko ga gagwe karolo e nngwe e e lekantsweng fa pele ga motlhatlogo o o yang kwa Bobolokelong Jwa Dibetsa kwa Lobotaneng lo lo Tshegetsang Kago.
20  Morago ga gagwe Baruke morwa Sabai a dira ka tlhoafalo mme a baakanya karolo e nngwe e e lekantsweng, go tswa kwa Lobotaneng lo lo Tshegetsang Kago go fitlha kwa kgorong ya ntlo ya ga Eliashibe moperesiti yo mogolo.
21  Morago ga gagwe Meremothe morwa Urija morwa Hakose a baakanya karolo e nngwe e e lekantsweng, go tswa kwa kgorong ya ntlo ya ga Eliashibe go fitlha kwa ntlong ya ga Eliashibe e felelang teng.
22  Mme morago ga gagwe baperesiti, banna ba Kgaolo ya Joredane, ba dira tiro ya go baakanya.
23  Morago ga bone Benjamine le Hashube ba dira tiro ya go baakanya fa pele ga ntlo ya bone. Morago ga bone Asaria morwa Maaseia morwa Anania a dira tiro ya go baakanya gaufi le ntlo ya gagwe.
24  Morago ga gagwe Binui morwa Henadade a baakanya karolo e nngwe e e lekantsweng, go tswa fa ntlong ya ga Asaria go fitlha kwa Lobotaneng lo lo Tshegetsang Kago le go fitlha kwa sekhutlong.
25  [Morago ga gagwe] Palale morwa Usai [a dira tiro ya go baakanya] fa pele ga Lobotana lo lo Tshegetsang Kago le tora e e tswang kwa Ntlong ya Kgosi, e e fa godimo ya Lolwapa Lwa Badisa. Morago ga gagwe go ne go na le Pedaia morwa Paroshe.
26  Mme Banethinime ba ne ba nna kwa Ofele; ba ne ba dira tiro ya go baakanya go fitlha fa pele ga Kgoro ya Metsi kwa botlhaba le tora e e ntshang tlhogo.
27  Morago ga bone Batekoa ba baakanya karolo e nngwe e e lekantsweng, go tswa fa pele ga tora e kgolo e e ntshang ntlha go fitlha kwa loboteng lwa Ofele.
28  Baperesiti ba ne ba dira tiro ya go baakanya fa godimo ga Kgoro ya Dipitse, mongwe le mongwe fa pele ga ntlo ya gagwe.
29  Morago ga bone Sadoke morwa Imere a dira tiro ya go baakanya fa pele ga ntlo ya gagwe. Mme morago ga gagwe Shemaia morwa Shekania, motlhokomedi wa Kgoro ya Botlhabatsatsi, a dira tiro ya go baakanya.
30  Morago ga gagwe Hanania morwa Shelemia le Hanune morwa wa borataro wa ga Salafe ba baakanya karolo e nngwe e e lekantsweng. Morago ga gagwe Meshulame morwa Berekia a dira tiro ya go baakanya fa pele ga holo ya gagwe.
31  Morago ga gagwe Malekija, leloko la setlhopha sa bathudi ba gouta, a dira tiro ya go baakanya go fitlha kwa ntlong ya Banethinime le bagwebi, fa pele ga Kgoro ya Tlhatlhobo le go fitlha kwa ntlwaneng e e kwa borulelong ya sekhutlo.
32  Mme fa gare ga ntlwana e e kwa borulelong ya sekhutlo le Kgoro ya Dinku bathudi ba gouta le bagwebi ba ne ba dira tiro ya go baakanya.
12  Mme bano e ne e le baperesiti le Balefi ba ba neng ba tlhatloga le Serubabele morwa Shealatiele le Jeshua: Seraia, Jeremia, Esera,
2  Amaria, Maluke, Hatushe,
3  Shekania, Rehume, Meremothe,
4  Ido, Ginethoi, Abija,
5  Mijamine, Maadia, Bilega,
6  Shemaia, le Joiaribe, Jedaia,
7  Sallu, Amoke, Hilekia, Jedaia. Bano e ne e le ditlhogo tsa baperesiti le bomorwarraabone mo metlheng ya ga Jeshua.
8  Mme Balefi e ne e le Jeshua, Binui, Kadamiele, Sherebia, Juda, Matania, a okametse go ntshiwa ga ditebogo, ene le bomorwarraagwe.
9  Le Bakebukia le Uni bomorwarraabone ba ne ba lebane le bone mo tirong ya go lebelela.
10  Jeshua a nna rraagwe Joiakime, mme Joiakime a nna rraagwe Eliashibe, mme Eliashibe a nna rraagwe Joiada.
11  Mme Joiada a nna rraagwe Jonathane, mme Jonathane a nna rraagwe Jadua.
12  Mme mo metlheng ya ga Joiakime go ne go na le baperesiti, ditlhogo tsa ba matlo a borre: ya ga Seraia, Meraia, ya ga Jeremia, Hanania;
13  ya ga Esera, Meshulame; ya ga Amaria, Jehohanane;
14  ya ga Maluki, Jonathane; ya ga Shebania, Josefa;
15  ya ga Harime, Adene; ya ga Meraiothe, Helekai;
16  ya ga Ido, Sekarea; ya ga Ginethone, Meshulame;
17  ya ga Abija, Sikeri, ya ga Miniamine, ——; ya ga Moadia, Piletai;
18  ya ga Bilega, Shammua; ya ga Shemaia, Jehonathane;
19  mme ya ga Joiaribe, Matenai; ya ga Jedaia, Usi;
20  ya ga Salai, Kalai; ya ga Amoke, Ebere;
21  ya ga Hilekia, Hashabia; ya ga Jedaia, Nethanele.
22  Balefi mo metlheng ya ga Eliashibe, Joiada le Johanane le Jadua ba ne ba kwadilwe jaaka ditlhogo tsa ba matlo a borre, le baperesiti, go fitlha kwa bogosing jwa ga Dario wa Moperesia.
23  Bomorwa Lefi jaaka ditlhogo tsa ba matlo a borre ba ne ba kwadilwe mo bukeng ya ditiragalo tsa metlha eo, le eleng go fitlha mo metlheng ya ga Johanane morwa Eliashibe.
24  Mme ditlhogo tsa Balefi e ne e le Hashabia, Sherebia le Jeshua morwa Kadamiele le bomorwarraabone go lebagana le bone go isa pako le go ntsha ditebogo go ya ka taelo ya ga Dafide monna wa Modimo wa boammaaruri, setlhopha se se lebelelang se lebane le setlhopha se se lebelelang.
25  Matania le Bakebukia, Obadia, Meshulame, Talemone, Akube ba ne ba nna ba lebeletse jaaka balebedi ba kgoro, setlhopha se se lebelelang fa mabolokelong a dikgoro.
26  Bano ba ne ba le mo metlheng ya ga Joiakime morwa Jeshua morwa Josadake le mo metlheng ya ga Nehemia mmusi le moperesiti Esera, mokwalolodi.
27  Mme kwa kgakolong ya lobota lwa Jerusalema ba ne ba batla Balefi, go ba ntsha mo mafelong otlhe a bone go ya Jerusalema go tsweledisa kgakolo le go ipela ka go ntshiwa ga ditebogo le ka pina, disemebala le diletswa tsa megala le ka diharepa.
28  Mme bomorwa baopedi ba iphutha go tswa mo Kgaolong, go tswa Jerusalema yotlhe le go tswa mo metsaneng ya Banetofa,
29  le go tswa Bethe-gilegala le go tswa mo masimong a Geba le Asamafetha, gonne go ne go na le metsana e baopedi ba neng ba e ikagetse go dikologa Jerusalema yotlhe.
30  Mme baperesiti le Balefi ba iphepafatsa le go phepafatsa batho le dikgoro le lobota.
31  Go tswa foo ke ne ka tlisa dikgosana tsa Juda mo loboteng. Mo godimo ga moo, ke ne ka tlhoma ditlhopha tse pedi tse dikgolo tsa baopedi ba ba ntshang ditebogo le mekoloko, [mme se sengwe se ne se tsamaela] ka fa mojeng mo loboteng go ya kwa Kgorong ya Dithotobolo tsa Molora.
32  Mme Hoshaia le sephatlo sa dikgosana tsa Juda ba simolola go tsamaya fa morago ga bone,
33  le Asaria, Esera le Meshulame,
34  Juda le Benjamine le Shemaia le Jeremia;
35  le ba bomorwa baperesiti ka diterompeta, Sekarea morwa Jonathane morwa Shemaia morwa Matania morwa Mikaia morwa Sakure morwa Asafe,
36  le bomorwarraagwe e leng Shemaia le Asarele, Milalai, Gilalai, Maai, Nethanele le Juda, Hanani, ka diletswa tsa pina ya ga Dafide monna wa Modimo wa boammaaruri; le Esera mokwalolodi fa pele ga bone.
37  Mme kwa Kgorong ya Motswedi le kwa pele ga bone ba tlhatloga Mapalamelelo a Motse wa ga Dafide ka botlhatlogo jwa lobota lo lo fa godimo ga Ntlo ya ga Dafide le go ya fela kwa Kgorong ya Metsi kafa botlhaba.
38  Mme setlhopha se sengwe sa baopedi ba ba ntshang ditebogo se ne se tsamaya fa pele, mme nna kafa morago ga sone, le sephatlo sa batho, mo loboteng kwa godimo ga Tora ya Pesetso mme sa ya kwa Loboteng lo lo Sephara,
39  sa tlhatlogela kwa godimo ga Kgoro ya Eferaime se bo se ya kwa Kgorong ya Motse o Mogologolo le go ya fela kwa Kgorong ya Ditlhapi le Tora ya Hananele le Tora ya Mea le go ya kwa Kgorong ya Dinku; mme ba ema kwa Kgorong ya Badisa.
40  La bofelo ditlhopha tse pedi tsa baopedi ba ba ntshang ditebogo tsa ema fa ntlong ya Modimo wa boammaaruri, le nna le sephatlo sa bathusa mmusi se na le nna,
41  le baperesiti Eliakime, Maaseia, Miniamine, Mikaia, Elioenai, Sekarea, Hanania ka diterompeta,
42  le Maaseia le Shemaia, le Eliasare le Usi le Jehohanane le Malekija le Elame le Esere. Mme baopedi le Iserahia molebedi ba nna ba dira gore ba utlwiwe.
43  Mme ba ntsha ditlhabelo tse dikgolo mo letsatsing leo le go ipela, gonne Modimo wa boammaaruri ka boene o ne a dirile gore ba ipele ka boipelo jo bogolo. Le basadi le bana ba ne ba ipela, mo e leng gore go ipela ga Jerusalema go ne go utlwiwa kgakala thata.
44  Mo godimo ga moo, mo letsatsing leo go ne ga tlhomiwa banna gore ba okamele diholo tsa mabolokelo, tsa meneelo, tsa mabutswapele le tsa ditsabosome, gore ba phuthele mo go tsone dikarolo tse di tswang kwa masimong a metse tse di batlwang ke molao tsa baperesiti le Balefi; gonne go ipela ga Juda go ne go le ka ntlha ya baperesiti le ka ntlha ya Balefi ba ba neng ba le teng.
45  Mme ba simolola go tlhokomela boikarabelo jwa Modimo wa bone le boikarabelo jwa go itshekisa, le baopedi le balebedi ba kgoro, go ya ka taolo ya ga Dafide le Solomone morwawe.
46  Gonne mo metlheng ya ga Dafide le Asafe mo nakong e e fetileng go ne go na le ditlhogo tsa baopedi le pina ya pako le go ntshetsa Modimo ditebogo.
47  Mme Iseraele yotlhe mo metlheng ya ga Serubabele le mo metlheng ya ga Nehemia e ne e ntsha dikabelo tsa baopedi le tsa balebedi ba dikgoro go ya ka se se tlhokegang letsatsi le letsatsi mme e ne e ba itshepisetsa Balefi; mme Balefi ba ne ba ba itshepisetsa bomorwa Arone.
