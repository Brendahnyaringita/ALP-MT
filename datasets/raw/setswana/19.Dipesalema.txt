10  Ke ka ntlha yang, Jehofa fa o nna o emetse kgakala thata?Ke ka ntlha yang fa o nna o iphitlhile mo metlheng ya matshwenyego?
2  Moikepi ka mabela a gagwe o latelela ka bogale yo o bogisiwang;Ba tshwarwa ke dikgopolo tse ba di akantseng.
3  Gonne moikepi o ipakile ka ntlha ya tlhologelelo ya bopelotshetlha ya moya wa gagwe,Mme yo o dirang poelo e e sa tshwanelang o itshegofaditse;נ
4  Moikepi ka mabela a gagwe ga a tlhotlhomise;Dikgopolo tsa gagwe tsotlhe ke: “Ga go na Modimo.”
5  Ditsela tsa gagwe di nna di tlhogonolofala ka dinako tsotlhe.Ditshwetso tsa gago tsa boatlhodi di kwa godimo ga gagwe thata;Fa e le botlhe ba ba mmontshang bobaba, o a ba budula.
6  O rile mo pelong ya gagwe: “Ga ke na go reketlisiwa;Ga ke na go tsena mo masetlapelong go tswa kokomaneng go ya kokomaneng.” פ [Peʼ]
7  Molomo wa gagwe o tletse maikano le tsietso le kgatelelo.Kafa tlase ga loleme lwa gagwe go na le matshwenyego le se se utlwisang botlhoko.
8  O nna a laletse metsana;O tla bolaya mongwe yo o se nang molato a le mo mafelong a a fitlhegileng. ע [ʽAʹyin]Matlho a gagwe a senka mongwe yo o tlhokileng lesego.
9  O nna a laletse mo lefelong le le fitlhegileng jaaka tau mo setswatsweng sa yone.O nna a laletse gore a tseye mongwe yo o bogisiwang ka dikgoka.O tsaya yo o bogisiwang ka dikgoka fa a tswala letlowa la gagwe.
10  O gateletswe, o a inama,Mme masole a ba ba kotlomaneng pelo a tla wela mo menotong ya gagwe e e nonofileng.
11  O rile mo pelong ya gagwe: “Modimo o lebetse.O subile sefatlhego sa gagwe.Ruri ga a kitla a go bona.” ק [Qohph]
12  Nanoga, tlhe Jehofa. Tsholetsa seatla sa gago, wena Modimo.O se ka wa lebala ba ba bogisiwang.
13  Ke ka ntlha yang fa moikepi a tlontlolotse Modimo?O rile mo pelong ya gagwe: “Ga o na go batla boikarabelelo.” ר [Rehsh]
14  Gonne wena ka bowena o bone mathata le matshwenyego.O nna o lebile, gore o di tsenye mo seatleng sa gago.Yo o tlhokileng lesego, e bong mosimane yo o se nang rre, o ineela mo go wena.Wena o fetogile mothusi wa gagwe. ש [Shin]
15  Robaganya lebogo la moikepi le yo o bosula.E kete o ka batla boikepo jwa gagwe go fitlha o sa fitlhele bope.
16  Jehofa ke Kgosi ka bosakhutleng, le eleng ka bosaengkae.Ditšhaba di nyeletse mo lefatsheng la gagwe. ת [Taw]
17  Ruri o tla utlwa keletso ya ba ba pelonolo, wena Jehofa.O tla baakanya pelo ya bone.O tla tlhwaya tsebe ya gago,
18  Gore o atlhole mosimane yo o se nang rraagwe le yo o gateletsweng,Gore motho yo o nang le go swa wa lefatshe a se ka a tlhola a boifisa.
4  Fa ke bitsa, nkarabe, tlhe Modimo wa me yo o siameng.O ntirele sebaka se se atlhameng fa ke le mo matshwenyegong.Nkutlwele botlhoko mme o utlwe thapelo ya me.
2  Lona bomorwa batho, kgalalelo ya me e tla nna e tlhapadiwa ka lobaka lo lo kae,Fa lo ntse lo rata dilo tse di se nang mosola,Fa lo ntse lo senka go bona maaka? Seʹlah.
3  Ka jalo itseng gore Jehofa ruri o tla tlhaola motho wa gagwe yo o ikanyegang;Jehofa ka boene o tla utlwa fa ke mmitsa.
4  Fuduegang, mme lo se ka lwa leofa.Buelang mo pelong ya lona, mo bolaong jwa lona, mme lo didimale. Seʹlah.
5  Ntshang ditlhabelo tsa tshiamo,Mme lo ikanye Jehofa.
6  Go na le ba bantsi ba ba reng: “Ke mang yo o tla re bontshang se se molemo?”Tsholeletsa lesedi la sefatlhego sa gago mo go rona, tlhe Jehofa.
7  Ruri o tla ipedisa pelo ya meGo feta ka nako e dijo tsa bone tsa ditlhaka le beine ya bone e ntšha di totileng ka yone.
8  Ke tla rapama ke bo ke robala ka kagiso,Gonne wena o le nosi, Jehofa, o dira gore ke nne ka polokesego.
26  Nkatlhole, Jehofa, gonne ke tsamaile mo bothokgaming jwa me,Mme ke ikantse Jehofa, gore ke tle ke se ka ka kgwetlha.
2  Ntlhatlhobe, tlhe Jehofa, mme o nteke;Itshekise diphilo tsa me le pelo ya me.
3  Gonne bopelonomi jwa gago jwa lorato bo fa pele ga matlho a me,Mme ke tsamaile mo boammaaruring jwa gago.
4  Ga ke a nna le batho ba ba se nang boammaaruri;E bile ga ke tsene le ba ba fitlhang se ba leng sone.
5  Ke tlhoile phuthego ya badirabosula,Mme ga ke nne le baikepi.
6  Ke tla tlhapa diatla tsa me ka go tlhoka molato,Mme ke tla tsamaya go dikologa sebeso sa gago, wena Jehofa,
7  Go dira gore go ntshiwa ga ditebogo go utlwelwe kwa godimo,Le go bolela ditiro tsa gago tsotlhe tse di gakgamatsang.
8  Jehofa, ke ratile bonno jwa ntlo ya gagoLe lefelo le go nnang kgalalelo ya gago mo go lone.
9  O se ka wa tlosa moya wa me mmogo le baleofi,Le fa e le botshelo jwa me le batho ba ba nang le molato wa madi,
10  Ba go nang le boitshwaro jo bo repileng mo diatleng tsa bone,Le ba seatla sa bone sa moja se tletseng pipamolomo.
11  Fa e le nna, ke tla tsamaya mo bothokgaming jwa me.A ko o nkgolole o bo o nkutlwele botlhoko.
12  Lonao lwa me ruri lo tla ema mo lefelong le le sebatla;Ke tla baka Jehofa fa gare ga boidiidi jo bo phuthegileng.
11  Ke tshabetse mo go Jehofa.A bo lo le pelokgale jang ne go raya moya wa me lo re:“Tshabela kwa thabeng ya lona jaaka nonyane!
2  Gonne, bona! baikepi ba oba bora,Ba baakanya motswi wa bone mo mogaleng wa bora,Gore ba hule ba ba pelo e thokgameng go le letobo.
3  Fa metheo e rutlololwa,Ke eng se ope fela yo o siameng a tshwanetseng go se dira?”
4  Jehofa o mo tempeleng ya gagwe e e boitshepo.Jehofa—setulo sa gagwe sa bogosi se kwa magodimong.Matlho a gagwe a a bona, matlho a gagwe a a phatsimang a tlhatlhoba bomorwa batho.
5  Jehofa ka boene o tlhatlhoba mosiami le moikepi,Mme moya wa Gagwe o tlhoile ope fela yo o ratang thubakanyo.
6  O tla nesetsa baikepi dirai, molelo le suleferaLe phefo e e fisang, e le karolo ya senwelo sa bone.
7  Gonne Jehofa o tshiamo; o rata ditiro tse di siameng.Ba ba thokgameng ke bone ba ba tla bonang sefatlhego sa gagwe.
132  Ao tlhe Jehofa, gakologelwa, ka ga DafideGo kokobediwa ga gagwe gotlhe;
2  Kafa a ileng a ikanela Jehofa ka gone,Kafa a neng a direla Yo o Maatla wa ga Jakobe maikano ka gone:
3  “Ga nkitla ke tsena mo mogopeng wa ntlo ya me.Ga nkitla ke tlhatlogela mo bolawaneng jwa borobalo jwa me jo bontle,
4  Ga nkitla ke naya matlho a me boroko,Le fa e le go naya matlho a me a a phatsimang go otsela,
5  Go fitlha ke bonela Jehofa lefelo,Motlaagana o mogolo wa Yo o Maatla wa ga Jakobe.”
6  Bona! Re o utlwaletse kwa Eferatha,Re o bone kwa masimong a sekgwa.
7  A re tseneng mo motlaaganeng wa gagwe o mogolo;A re ikobeng fa sebeong sa gagwe sa dinao.
8  Nanoga tlhe Jehofa, o ye kwa lefelong la gago la boikhutso,Wena le Letlole la nonofo ya gago.
9  A baperesiti ba gago ba apesiwe tshiamo,Mme a batho ba gago ba ba ikanyegang ba goe ka boipelo.
10  Ka ntlha ya ga Dafide motlhanka wa gago,O se ka wa busetsa morago sefatlhego sa motlodiwa wa gago.
11  Jehofa o ikanetse Dafide,Ruri ga a kitla a boa mo go seo:“Ke tla tlhoma ga maungo a sebopelo sa gagoMo setulong sa gago sa bogosi.
12  Fa bomorwao ba ka boloka kgolagano ya meLe dikgakololo tsa me tse ke tla di ba rutang,Bomorwaabone le boneBa tla nna mo setulong sa gago sa bogosi ka bosaengkae.”
13  Gonne Jehofa o tlhophile Siona;O e tlhologeletswe gore e nne lefelo la gagwe la bonno:
14  “Leno ke lefelo la me la boikhutso ka bosaengkae;Ke tla nna fano, gonne ke le tlhologeletswe.
15  Ruri ke tla segofatsa dijo tsa lone.Ke tla kgorisa bahumanegi ba lone ka senkgwe.
16  Le baperesiti ba lone ke tla ba apesa poloko;Mme batho ba lone ba ba ikanyegang ruri ba tla goa ka boipelo.
17  Ke tla dira gore lonaka lwa ga Dafide lo gole gone.Ke rulaganyeditse motlodiwa wa me lobone.
18  Ke tla apesa baba ba gagwe ditlhong;Mme serwalo sa gagwe sa bogosi se tla galalela mo go ene.”
49  Utlwang seno, lona ditšhaba tsotlhe.Sekegang tsebe, lona banni botlhe ba tsamaiso ya dilo,
2  Lona bomorwa batho le lona bomorwa motho,Wena yo o humileng le wena yo o humanegileng mmogo.
3  Molomo wa me o tla bua dilo tsa botlhale,Mme go tlhatlhanya ga pelo ya me e tla nna ga dilo tsa tlhaloganyo.
4  Ke tla sekegela puo ya seane tsebe;Ke tla bula thamalakane ya me mo harepeng.
5  Ke ka ntlha yang fa ke tshwanetse go boifa mo malatsing a bosula,Fa tlolo ya ba ba tsayang boemo jwa me e ntikanyeditse?
6  Ba ba ikanyang se ba itshedisang ka sone,Le ba ba nnang ba ipelafatsa ka letlotlo la dikhumo tsa bone,
7  Ga go na le fa a le mongwe wa bone yo o ka gololang morwarraagwe,Le fa e le go mo ntshetsa thekololo mo Modimong;
8  (Tlhwatlhwa ya kgololo ya moya wa bone e kgolo thataMo e leng gore e kgaoditse ka bosakhutleng)
9  Gore a tshele ka bosaengkae mme a se ka a bona phupu.
10  Gonne o a bona gore le ba ba botlhale ba a swa,Sematla le yo o sa akanyeng ba nyelela mmogo,Mme ba tlogelele ba bangwe se ba itshedisang ka sone.
11  Keletso ya bone e e mo teng ke gore matlo a bone a nne ka bosakhutleng,Metlaagana ya bone e nne teng go tswa kokomaneng go ya kokomaneng.Ba biditse dibata tsa bone tsa lefatshe ka maina a bone.
12  Mme motho wa mo lefatsheng, le fa a tlotlega, a ka se tswelele a nna mo go tsone;Ruri o ka tshwantshiwa le dibatana tse di sentsweng.
13  Eno ke tsela ya ba ba dimatla,Le ya ba ba ba setseng morago ba ba ipelelang dipuo tsa bone. Seʹlah.
14  Jaaka dinku ba laoletswe go ya Sheole;Loso lo tla ba disa;Mme ba ba thokgameng ba tla ba laola mo mosong,Mme dipopego tsa bone di tlile go onala;Sheole, e seng bonno jo bo kwa godimo, ke ya mongwe le mongwe wa bone.
15  Le fa go ntse jalo, Modimo o tla golola moya wa me mo seatleng sa Sheole,Gonne o tla nkamogela. Seʹlah.
16  O se ka wa boifa ka gonne motho mongwe a nna le dikhumo,Ka gonne kgalalelo ya ntlo ya gagwe e oketsega,
17  Gonne fa a swa a ka se tsamaye ka sepe le e seng;Kgalalelo ya gagwe ga e na go fologela kwa tlase le ene.
18  Gonne ka nako ya fa a sa ntse a tshela o ne a nna a segofatsa moya wa gagwe;(Mme batho ba tla go baka ka gonne o itirela molemo)
19  Moya wa gagwe la bofelo o fitlha fela mo kokomaneng ya borraagwemogologolwane.Ga ba kitla ba tlhola ba bona lesedi.
20  Motho wa mo lefatsheng yo o sa tlhaloganyeng, le fa a tlotlega,Ruri o ka tshwantshiwa le dibatana tse di sentsweng.
125  Ba ba ikanyang JehofaBa tshwana le Thaba ya Siona, e e ka se kang ya reketlisiwa, mme e le e e nnang ka bosakhutleng.
2  Jerusalema—jaaka dithaba di e dikologile,Fela jalo Jehofa o dikologile batho ba gagweGo tloga jaanong go ya pele le go ya bosakhutleng.
3  Gonne lore lwa segosi lwa boikepo ga lo kitla lo tswelela lo ntse mo kabelong ya basiami,Gore basiami ba se ka ba otlololela seatla sa bone kwa go direng sepe se se phoso.
4  A ko o dire molemo, tlhe Jehofa, mo go ba ba molemo,Le mo go ba ba dipelo di thokgameng.
5  Fa e le ba ba fapogelang mo ditseleng tsa bone tse di sokameng,Jehofa o tla dira gore ba tsamaye le ba ba dirang se se utlwisang botlhoko.Go tla nna le kagiso mo Iseraele.
112  Bakang Jah!א[ʼAʹleph]Go itumela motho yo o boifang Jehofa,ב [Behth]Yo o itumedisiwang thata ke ditaelo tsa gagwe. ג [Giʹmel]
2  Bana ba gagwe ba tla nna maatla mo lefatsheng. ד [Daʹleth]Fa e le kokomana ya ba ba thokgameng, e tla segofadiwa. ה [Heʼ]
3  Dilo tse di tlhwatlhwakgolo le dikhumo di mo ntlong ya gagwe;ו[Waw]Mme tshiamo ya gagwe e eme ka bosaengkae. ז [Zaʹyin]
4  Ene o phatsimile mo lefifing jaaka lesedi mo go ba ba thokgameng.ח [Chehth]O pelontle mme o kutlwelobotlhoko e bile o tshiamo. ט [Tehth]
5  Motho yo o pelontle le yo o adimang ba bangwe o molemo.י[Yohdh]O tshegetsa ditiro tsa gagwe ka tshiamiso. כ [Kaph]
6  Gonne ga a kitla a reketlisiwa ka nako epe.ל[Laʹmedh]Yo o siameng o tla gopolwa ka bosakhutleng. מ [Mem]
7  Ga a kitla a boifa le tsone dikgang tse di bosula.נ[Nun]Pelo ya gagwe e nitame, e dirilwe gore e ikanye Jehofa. ס [Saʹmekh]
8  Pelo ya gagwe ga e ka ke ya tshikinngwa; ga a kitla a boifa,ע[ʽAʹyin]Go fitlha a leba baba ba gagwe. פ [Peʼ]
9  O abile ka bophara; o neile bahumanegi.צ[Tsa·dhehʹ]Tshiamo ya gagwe e eme ka bosaengkae.ק [Qohph]Lonaka lwa gagwe lo tla godisiwa ka kgalalelo. ר [Rehsh]
10  Moikepi o tla bona mme ruri o tla tshwenyega.ש
94  Ao tlhe Modimo wa ditiro tsa pusoloso, Jehofa,Ao tlhe Modimo wa ditiro tsa pusoloso, phatsima!
2  Ema, wena Moatlhodi wa lefatshe.Busetsa tefetso mo go ba ba mabela.
3  Ka lobaka lo lokae, tlhe Jehofa,Baikepi ba tla itumela ka lobaka lo lokae?
4  Ba nna ba balabala, ba nna ba bua ba sa ithibe;Botlhe ba ba dirang se se utlwisang botlhoko ba nna ba ikgantsha ka bobone.
5  Ba nna ba gatelela batho ba gago, wena Jehofa,Le boswa jwa gago ba nna ba bo bogisa.
6  Ba bolaya motlholagadi le moagi wa moeng,Ba bolaya le basimane ba ba se nang borre.
7  Mme ba nna ba re: “Jah ga a bone;Modimo wa ga Jakobe ga a go tlhaloganye.”
8  Tlhaloganyang, lona ba lo sa akanyeng mo bathong;Mme fa e le lona dimatla, lo tla nna le temogo leng?
9  Ene Yo o tlhomang tsebe, a ga a kgone go utlwa?Kgotsa ene Yo o bopang leitlho, a ga a kgone go leba?
10  Ene Yo o otlhayang ditšhaba, a ga a kgone go kgalemela,Le ene Yo o rutang batho kitso?
11  Jehofa o itse dikakanyo tsa batho, gore di tshwana le moya o o hemelwang kwa ntle.
12  Go itumela monna yo o nonofileng yo o mo otlhayang, wena Jah,Yo o mo rutang go tswa mo molaong wa gago,
13  Go mo naya tidimalo go tswa mo malatsing a masetlapelo,Go fitlha moikepi a epelwa kgatampi.
14  Gonne Jehofa ga a kitla a latlha batho ba gagwe,Le fa e le go tlogela boswa jwa gagwe.
15  Gonne tshwetso ya boatlhodi e tla boela mo tshiamong,Mme botlhe ba ba thokgameng mo pelong ba tla e sala morago.
16  Ke mang yo o tla nanogang mo boemong jwa me kgatlhanong le badirabosula?Ke mang yo o tla nkemelang kgatlhanong le ba ba dirang se se utlwisang botlhoko?
17  Fa Jehofa a ka bo a sa nthusa,Morago ga lobakanyana moya wa me o ka bo o agile mo tidimalong.
18  Fa ke ne ke re: “Lonao lwa me lo tla tsamaya lo sa tsepama,”Bopelonomi jwa gago jwa lorato, wena Jehofa, bo ne jwa nna jwa ntshegetsa.
19  Fa dikakanyo tsa me tse di tlhobaetsang di ne di ntsifala mo teng ga me,Dikgomotso tsa gago di ne tsa simolola go tshwara moya wa me ka tlekeetso.
20  A setulo sa bogosi se se bakang dipitlagano se tla golagana le wenaFa se ntse se rera mathata ka taelo?
21  Ba tlhasela moya wa mosiami mo go botlhokoBa bo ba bolele fa madi a yo o se nang molato a le boikepo.
22  Mme Jehofa o tla nna bogodimo jo bo sireletsegileng mo go nna,Le Modimo wa me lefika la botshabelo jwa me.
23  Mme o tla busetsa go utlwisa botlhoko ga bone mo go boneA bo a ba didimatse ka masetlapelo a bone.Jehofa Modimo wa rona o tla ba didimatsa.
147  Bakang Jah,Gonne go molemo go leletsa Modimo wa rona pina;Gonne go monate—pako e a tshwanela.
2  Jehofa o aga Jerusalema;O phutha ba ba phatlaladitsweng ba Iseraele.
3  O fodisa ba ba pelo e phatlogileng,O ba hapa fa ba utlwileng botlhoko gone.
4  O bala palo ya dinaledi;O di bitsa tsotlhe ka maina a tsone.
5  Morena wa rona o mogolo e bile o na le maatla a magolo;Tlhaloganyo ya gagwe e ka se ka ya anelwa.
6  Jehofa o namola ba ba pelonolo;O kokobeletsa baikepi fa fatshe.
7  Arabelang Jehofa ka go ntsha ditebogo;Leletsang Modimo wa ro-na pina mo harepeng,
8  Ene Yo o bipang magodimo ka maru,Ene Yo o baakanyetsang lefatshe pula,Ene Yo o dirang gore dithaba di tlhoge bojang jo botala.
9  O naya dibatana dijo tsa tsone,Magakabe a mannye a a nnang a bitsa.
10  Ga a natefelelwe ke thata ya pitse,E bile ga a ipedisiwe ke maoto a motho.
11  Jehofa o ipelela ba ba mmoifang,Ba ba letelang bopelonomi jwa gagwe jwa lorato.
12  Akgola Jehofa, tlhe Jerusalema.Baka Modimo wa rona, tlhe Siona.
13  Gonne o dirile gore mephakalego ya dikgoro tsa gago e nonofe;O segofaditse barwa ba gago mo gare ga gago.
14  O baya kagiso mo karolong ya gago ya naga;O nna a go kgorisa mafura a korong.
15  O romela lefoko la gagwe mo lefatsheng;Lefoko la gagwe le siana ka lobelo.
16  O ntsha kapoko jaaka boboa;O gasamisa segagane fela jaaka melora.
17  O latlhela dikgapetla tsa gagwe tsa metsi jaaka dithathana.Ke mang yo o ka emang fa pele ga serame sa gagwe?
18  O romela lefoko la gagwe a bo a di gakolosa.O dira gore phefo ya gagwe e foke;Metsi a a rotha.
19  O bolelela Jakobe lefoko la gagwe,Le Iseraele melao ya gagwe le ditshwetso tsa gagwe tsa boatlhodi.
20  Ga a dira jalo mo setšhabeng sepe se sele;Mme fa e le ditshwetso tsa gagwe tsa boatlhodi, ga ba a di itse.Bakang Jah!
64  Utlwa lentswe la me mo matshwenyegong a me tlhe Modimo.E kete o ka dibela botshelo jwa me mo go boifisiweng ke mmaba.
2  E kete o ka mphitlha, o mphitlhela puo ya sephiri ya badirabosula,Khuduegong ya badiri ba se se utlwisang botlhoko,
3  Ba ba looditseng loleme lwa bone fela jaaka tšhaka,Ba ba lebagantseng motswi wa bone, puo e e bogalaka,
4  Gore ba hule mongwe yo o se nang molato ba le kwa mafelong a a fitlhegileng.Ba mo hula ka tshoganyetso mme ga ba boife.
5  Ba tshwarelela mo puong e e bosula;Ba bua ka go fitlha dirai.Ba rile: “Ke mang yo o di bonang?”
6  Ba nna ba senka dilo tse di sa siamang;Ba fitlhile leano le le botlhale le le senkilweng sentle,Mme karolo e e kafa teng ya mongwe le mongwe wa bone, le eleng pelo ya gagwe, e boteng.
7  Mme Modimo o tla ba hula ka motswi ka tshoganyetso.Ba dule dintho,
8  Ba dira gore motho a kgotšwe.Mme loleme lwa bone lo kgatlhanong le bone.Botlhe bao ba ba lebang ba tla tshikinya tlhogo ya bone,
9  Batho botlhe ba mo lefatsheng ba tla boifa;Mme ba tla bolela ka tiro ya Modimo,Mme ruri ba tla nna le temogo mo tirong ya gagwe.
10  Yo o siameng o tla ipela mo go Jehofa mme ruri o tla tshabela mo go ene;Mme botlhe ba ba thokgameng mo pelong ba tla ipelafatsa.
81  Goang ka boipelo tlhe, lo goele kwa Modimong yo e leng nonofo ya rona;Goelang ka phenyo kwa Modimong wa ga Jakobe.
2  Tlhabeletsang pina lo tseye moropana,Harepa e e monate mmogo le seletswa sa megala.
3  Ka ngwedi o mosha, lo letse lonaka;Ka ngwedi o o tletseng, lo leletse letsatsi la moletlo wa rona.
4  Gonne ke molao wa Iseraele,Tshwetso ya boatlhodi ya Modimo wa ga Jakobe.
5  O ne a e naya Josefa e le kgakololo,Fa a ne a tsamaya mo godimo ga lefatshe la Egepeto.Ke ne ka nna ka utlwa puo e ke neng ke sa e itse.
6  “Ke ne ka faposa legetla la gagwe mo mokgweleong;Diatla tsa gagwe di ne tsa gololesega mo serotong.
7  O ne wa bitsa o le mo matshwenyegong, mme ka go namola;Ke ne ka simolola go go araba mo lefelong le le subegileng la tumo ya maru.Ke ne ka go tlhatlhoba kwa metsing a Meriba. Seʹlah.
8  Utlwang, tlhe batho ba me, mme ke tla naya bosupi kgatlhanong le wena,Wena Iseraele, fa o ka ntheetsa.
9  Ga go kitla go nna le modimo o sele mo go wena;E bile ga o kitla o ikobela modimo o sele.
10  Nna Jehofa, ke Modimo wa gago,Ene Yo o go ntshang mo lefatsheng la Egepeto.Bula molomo wa gago thata, mme ke tla o tlatsa.
11  Mme setšhaba sa me ga se a reetsa lentswe la me;Le Iseraele ga a a bontsha boikemisetso bope mo go nna.
12  Ka jalo ke ne ka ba lesa ba tsamaya ka bologwadi jwa pelo ya bone;Ba ne ba tsamaya kafa maikaelelong a bone.
13  Oo, e kete batho ba me ba ka bo ba ntheeditse,Oo, e kete Iseraele o ne a ka tsamaya mo ditseleng tsa me!
14  Ke ne ke tla fenya baba ba bone motlhofo,Mme ke ne ke tla retolosa seatla sa me kgatlhanong le baganetsi ba bone.
15  Fa e le ba ba tlhoileng Jehofa thata, ba tla tla ba mo ikokobeletsa,Mme nako ya bone e tla nna ya bosakhutleng.
16  Mme o tla nna a mo fepa ka mafura a korong,Mme ke tla go kgorisa tswina ya dinotshe go tswa mo lefikeng.”
78  A ko lo sekegele molao wa me tsebe, lona batho ba me;Sekegelang mafoko a molomo wa me tsebe.
2  Ke tla bula molomo wa me ka polelo ya seane;Ke tla bua thata ka dithamalakane tsa bogologolo,
3  Tse re di utlwileng le tse re di itseng,Le tse borraarona ba di re boleletseng;
4  Tse re sa di fitlheleng bomorwaabone,Tse re di bolelelang le kokomana e e tlang,Dipako tsa ga Jehofa le nonofo ya gagweLe dilo tsa gagwe tse di gakgamatsang tse a di dirileng.
5  Mme a tlisa kgakololo mo go Jakobe,A tlhoma molao mo Iseraele,Dilo tse a di laetseng borraaronamogologolwane,Gore ba di itsise bomorwaabone;
6  Gore kokomana e e tlang, barwa ba ba neng ba tla tsholwa, ba tle ba di itse,Gore ba tle ba eme ba di bolelele bomorwaabone,
7  Le gore ba tle ba beye tshepo ya bone mo ModimongBa se ka ba lebala ditiro tsa Modimo mme ba boloke ditaelo tsa gagwe.
8  Mme ba se ka ba nna jaaka borraabonemogologolwane,Kokomana e e tlhogoethata le e e botsuolodi,Kokomana e e neng e sa baakanya pelo ya yoneLe e moya wa yone o neng o sa ikanyege mo Modimong.
9  Bomorwa Eferaime, le fa e le bahudi ba bora ba ba tlhometseng,Ba ne ba boa mo letsatsing la tlhabano.
10  Ga ba a ka ba boloka kgolagano ya Modimo,Mme ba ganne go tsamaya mo molaong wa gagwe.
11  Gape ba ne ba simolola go lebala ditiro tsa gagweLe ditiro tsa gagwe tse di gakgamatsang tse a dirileng gore ba di bone.
12  O ne a dirile ka tsela e e gakgamatsang fa pele ga borraabonemogologolwaneMo lefatsheng la Egepeto, naga ya Soane.
13  O ne a kgaoganya lewatle, gore ba tle ba kgabaganye,Mme a dira gore metsi a eme jaaka letamo.
14  A ba etelela pele ka leru motshegareLe ka lesedi la molelo bosigo jotlhe.
15  A fatola mafika mo nageng,Gore a tle a ba nose thata fela jaaka madiba a a boteng a metsi.
16  Mme a ntsha melatswana mo lefikeng le legoloA dira gore metsi a fologe jaaka dinoka.
17  Ba ne ba nna ba tswelela pele ba mo leofelaKa go tsuologela Mogodimodimo mo kgaolong e e se nang metsi;
18  Ba leka Modimo mo pelong ya boneKa go kopela moya wa bone sengwe sa go ja.
19  Ka jalo ba simolola go bua kgatlhanong le Modimo.Ba re: “A Modimo o kgona go rulaganya tafole mo nageng?”
20  Bona! O iteile lefikaGore metsi a elele le melatswana e e phothoselang e rwalelele.“A o kgona le go naya senkgwe,Kgotsa a o ka baakanyetsa batho ba gagwe dijo?”
21  Ke lone lebaka le Jehofa a neng a utlwa mme a shakgala;Mme molelo wa tukisediwa Jakobe,Le bogale jwa tlhatloga kgatlhanong le Iseraele.
22  Gonne ga ba a ka ba dumela mo Modimong,Mme ga ba a ka ba ikanya poloko ya gagwe.
23  Mme a laela magodimo a a maru kwa godimo,A bula dikgoro tsa legodimo.
24  Mme a nna a ba nesetsa mana gore ba je,A ba naya dijo tsa ditlhaka tsa legodimo.
25  Batho ba a ja senkgwe sa ba ba maatla;A ba romelela dijo gore ba kgore.
26  A dira gore phefo ya botlhaba e tsoge kwa magodimongMme a dira gore phefo ya borwa e foke ka nonofo ya gagwe.
27  Mme a dira gore ditlamedi di ba nele fela jaaka lorole,Le dibopiwa tse di fofang fela jaaka moshawa wa mawatle.
28  A nna a dira gore di we mo gare ga bothibelelo jwa gagwe,Go dikologa metlaagana ya gagwe.
29  Ba ja ba kgora thata,Mme a ba tlisetsa se ba neng ba se eletsa.
30  Ba ne ba sa fapoga keletso ya bone,Fa dijo tsa bone di ne di sa ntse di le mo molomong wa bone,
31  Fa tšhakgalo ya Modimo e ba tlela.Mme a bolaya ba ba thata mo gare ga bone;Mme a phutlhamisa makau a Iseraele.
32  Go sa kgathalesege seno sotlhe ba tswelela pele ba leofaMme ba se ka ba dumela mo ditirong tsa gagwe tse di gakgamatsang.
33  Ka jalo a fedisa malatsi a bone jaaka e kete ke moya o o hemelwang kwa ntle,Le dingwaga tsa bone ka pheretlhego.
34  Nako le nako fa a ba bolaya, ba ne ba mmotsa,Mme ba boa ba batla Modimo.
35  Mme ba gakologelwa gore Modimo e ne e le Lefika la bone,Le gore Modimo Mogodimodimo e ne e le Mmusolosi wa bone.
36  Mme ba leka go mo tsietsa ka molomo wa bone;Ba leka go mo aketsa ka loleme lwa bone.
37  Mme pelo ya bone e ne e sa nitama mo go ene;Mme ga ba a ka ba ikanyega mo kgolaganong ya gagwe.
38  Mme o ne a le kutlwelobotlhoko; o ne a bipa tlolo mme a sa tlise tshenyo.O ne a busa bogale jwa gagwe ka makgetlo a le mantsi,Mme o ne a sa kuruse tšararego ya gagwe yotlhe.
39  A nna a gakologelwa gore ba ne ba le nama,Gore moya o a tswa mme ga o boe.
40  A bo ba ne ba mo tsuologela gantsi jang kwa nageng,Ba ne ba mo utlwisa botlhoko mo sekakeng!
41  Mme gangwe le gape ba ne ba leka Modimo,Ba ne ba utlwisa Moitshepi wa Iseraele botlhoko.
42  Ga ba a ka ba gakologelwa seatla sa gagwe,Letsatsi le a neng a ba golola mo mmabeng ka lone,
43  Kafa a neng a baya ditshupo tsa gagwe mo Egepeto ka tengLe dikgakgamatso tsa gagwe mo nageng ya Soane;
44  Le kafa a neng a fetola mesele ya bone ya Nile madi ka teng,Mo ba neng ba sa kgone go nwa mo melatswaneng ya bone.
45  A ba romelela diboba, gore di ba je;Le digogwane, gore di ba senye.
46  A naya mafele kungo ya bone,Le tsie se ba se dirileng ka natla.
47  A bolaya mofine wa bone ka sefakoLe ditlhare tsa bone tsa mosikamore ka sefako.
48  A naya sefako dipelesa tsa boneLe diruiwa tsa bone a di naya letshoroma le legolo.
49  A romela bogale jwa gagwe jo bo tukang mo go bone,Tšhakgalo le katlholo le matshwenyego,Barongwa ba baengele ba ba tlisang masetlapelo.
50  A baakanyetsa bogale jwa gagwe tselana.A se ka a thibela moya wa bone mo losong;Mme a neela bolwetse jwa leroborobo botshelo jwa bone.
51  La bofelo a kgemetha maitibolo otlhe mo Egepeto,Tshimologo ya maatla a bone a go tshola mo megopeng ya ga Hame.
52  Morago ga moo a dira gore batho ba gagwe ba tsamaye fela jaaka letsomane,Mme a ba tsamaisa jaaka motlhape mo nageng.
53  A nna a ba goga ka polokesego, mme ga ba a ka ba boifa;Mme lewatle le ne la bipa baba ba bone.
54  A ba tlisa mo karolong ya gagwe ya naga e e boitshepo,Kgaolo eno e e dithaba e seatla sa gagwe sa moja se e tsereng.
55  Mme o ne a leleka ditšhaba ka bonya ka bonya ka ntlha ya bone,Mme a ba abela boswa ka thapo e e lekanyang,Mo a neng a dira gore ditso tsa Iseraele di age mo magaeng a tsone.
56  Mme ba simolola go leka le go tsuologela Modimo Mogodimodimo,Mme ba se ka ba boloka dikgakololo tsa gagwe.
57  Mme gape ba ne ba nna ba boela morago le go dira ka boferefere jaaka borraabonemogologolwane;Ba ne ba retologa jaaka bora jo bo bofologileng.
58  Ba nna ba mo kgopisa ka mafelo a bone a a kwa godimo,Ba nna ba mo tlhotlheletsa gore a fufege ka ditshwantsho tsa bone tse di betlilweng.
59  Modimo a utlwa mme a shakgala,Mme wa nyatsa Iseraele fela thata.
60  La bofelo a latlha motlaagana wa Shilo,Mogope o a neng a nna mo go one mo gare ga batho ba mo lefatsheng.
61  O ne a isa maatla a gagwe botshwarwaLe bontle jwa gagwe a bo tsenya mo seatleng sa mmaba.
62  Mme a nna a neelela batho ba gagwe tšhaka,A shakgalela boswa jwa gagwe.
63  Makau a gagwe a ne a jewa ke molelo,Mme makgarebane a gagwe a se ka a bakwa.
64  Fa e le baperesiti ba gagwe, ba ne ba wa ka tšhaka,Mme batlholagadi ba bone ba se ka ba lela.
65  Foo Jehofa a simolola go tsoga jaaka e kete mo borokong,Jaaka motho yo o thata a tlhapogelwa ke beine.
66  Mme a kgemetha baba ba gagwe go tswa kafa morago;A ba naya kgobo ya bosakhutleng.
67  A gana mogope wa ga Josefa;A se ka a tlhopha lotso lwa Eferaime.
68  Mme a tlhopha lotso lwa Juda,Thaba ya Siona, e a neng a e rata.
69  A simolola go aga lefelo la gagwe le le boitshepo go tshwana le bogodimo,Jaaka lefatshe le a le thaileng ka bosakhutleng.
70  Ka jalo a tlhopha Dafide motlhanka wa gagweA mo ntsha mo masakeng a letsomane.
71  Gore a se ka a sala morago tse di namagadi tse di amusangA mo tlisa gore e nne modisa wa batho ba gagwe JakobeLe wa Iseraele boswa jwa gagwe.
72  Mme a simolola go ba disa kafa bothokgaming jwa pelo ya gagwe,A simolola go ba etelela pele ka botswerere jwa diatla tsa gagwe.
8  Wena Jehofa Morena wa rona, a bo leina la gago le tlotlometse jang ne mo lefatsheng lotlhe,Wena yo seriti sa gago se anelwang kwa godimo ga magodimo!
2  O thaile nonofo go tswa mo molomong wa bana le masea a a anyang,Ka ntlha ya ba ba go bontshang bobaba,E le gore o dire gore mmaba le yo o ipusolosetsang ba kgaotse.
3  Fa ke bona magodimo a gago, ditiro tsa menwana ya gago,Ngwedi le dinaledi tse o di baakantseng,
4  Motho yo o nang le go swa ke eng go bo o nna o mo gopotse,Le morwa motho wa mo lefatsheng ke eng go bo o mo tlhokomela?
5  O ne wa mo dira yo o kwa tlase go le gonnye mo go ba ba tshwanang le modimo,Mme o ne wa mo rwesa serwalo sa kgalalelo le bontlentle.
6  O mo dira gore a laole ditiro tsa diatla tsa gago;O beile sengwe le sengwe kafa tlase ga dinao tsa gagwe.
7  Dihutshane le dipoo, tsotlhe fela,Le dibatana tsa naga e e bulegileng,
8  Dinonyane tsa legodimo le ditlhapi tsa lewatle,Sengwe le sengwe se se ralalang ditselana tsa mawatle.
9  Wena Jehofa Morena wa rona, a bo leina la gago le tlotlometse jang ne mo lefatsheng lotlhe!
72  Ao tlhe Modimo, naya kgosi ditshwetso tsa gago tsa boatlhodi,Le tshiamo ya gago o e neye morwa kgosi.
2  A a seke kgetsi ya batho ba gago ka tshiamoLe ya batho ba gago ba ba bogisiwang ka tshwetso ya boatlhodi.
3  A dithaba di ise kagiso kwa bathong,Le dithota, ka tshiamo.
4  A a atlhole ba ba bogisiwang ba batho,A a boloke barwa ba yo o humanegileng,Mme a a thubaganye motsietsi.
5  Ba tla go boifa fa fela go sa ntse go na le letsatsi,Le fa pele ga ngwedi go ya kokomaneng morago ga kokomana.
6  O tla fologela jaaka pula mo bojannyeng jo bo kgaotsweng,Jaaka pula e kgolo e e kolobetsang lefatshe.
7  Mo metlheng ya gagwe mosiami o tla tlhoga,Le letlotlo la kagiso go fitlha ngwedi e sa tlhole e le teng.
8  Mme o tla nna le babusiwa go tswa lewatleng go ya lewatlengLe go tswa Nokeng go ya kwa mafelelong a lefatshe.
9  Banni ba dikgaolo tse di se nang metsi ba tla ikoba fa pele ga gagwe,Mme baba ba gagwe ba tla latswa lorole.
10  Dikgosi tsa Tareshishe le tsa ditlhaketlhake—Di tla duela sehuba.Dikgosi tsa Sheba le tsa Seba—Di tla isa mpho.
11  Mme dikgosi tsotlhe di tla mo ikobela;Ditšhaba tsotlhe di tla mo direla.
12  Gonne o tla golola mohumanegi yo o goang a kopa thuso,Le yo o bogisiwang le ope fela yo o se nang mothusi.
13  O tla utlwela motho wa maemo a a kwa tlase le yo o humanegileng botlhoko,Mme meya ya ba ba humanegileng o tla e boloka.
14  O tla golola moya wa bone mo kgatelelong le mo tshiamololong,Mme madi a bone a tla nna tlhwatlhwakgolo mo matlhong a gagwe.
15  Mma a tshele, mme a a newe nngwe ya gouta ya Sheba.A a rapelelwe ka metlha;A a bakwe letsatsi lotlhe.
16  Go tla nna le dijo tsa ditlhaka di le dintsi mo lefatsheng;Go tla penologa mo godimo ga dithaba.Leungo la gagwe le tla nna jaaka kwa Lebanona,Mme ba ba tswang kwa motseng ba tla ntsha dithunya jaaka dimela tsa lefatshe.
17  A leina la gagwe le nne ka bosakhutleng;A leina la gagwe le oketsege fa pele ga letsatsi,A ba itshegofatse ka ene;A ditšhaba tsotlhe di mmolele a itumetse.
18  A go bakwe Jehofa Modimo, Modimo wa Iseraele,Yo o dirang ditiro tse di gakgamatsang a le esi.
19  Gape a go bakwe leina la gagwe le le galalelang ka bosakhutleng,Mme a kgalalelo ya gagwe e tlale lefatshe lotlhe.Amen le Amen.
20  Dithapelo tsa ga Dafide, mo-rwa Jese, di khutlile.
69  Mpoloke, tlhe Modimo, gonne metsi a gorogile kwa moyeng.
2  Ke nwetse kwa tlase mo lorageng lo lo boteng, fa go se nang lefelo la go ema teng.Ke tsene mo metsing a a boteng,Mme molatswana o o elang o nkgogotse.
3  Ke lapisitswe ke go tlhaeletsa ga me;Mometso wa me o phaphaletse.Matlho a me a koafetse fa ke ne ke letile Modimo wa me.
4  Ba ba ntlhoileng kwantle ga lebaka ba ntse bantsi go feta meriri ya tlhogo ya me.Ba ba ntidimatsang, e le baba ba me kwantle ga lebaka, ba ntsifetse.Ke ne ka busa se ke neng ke sa se tsaya ka bonokwane.
5  Wena Modimo, o itse boeleele jwa me,Mme molato wa me ga o a go fitlhegela.
6  E kete ba ba solofetseng mo go wena ba ka se tlhabiwe ke ditlhong ka ntlha ya me,Wena Morena Molaodimogolo, Jehofa wa masomosomo.E kete ba ba go senkang ba ka se kokobediwe ka ntlha ya me,Wena Modimo wa Iseraele.
7  Gonne ke sikere kgobo ka ntlha ya gago,Ditlhong di bipile sefatlhego sa me.
8  Ke fetogile yo o tlhanogetseng bomorwarre,Le motswakwa mo baneng ba ga mmè ba basimane.
9  Gonne tlhoafalo ya ntlo ya gago e njele,Le dikgobo tsa ba ba go kgobang di nkwetse.
10  Mme ke ne ka lela ka go tima moya wa me dijo,Mme e ne ya nna dikgobo mo go nna.
11  Fa ke ne ke dira letsela la kgetsi diaparo tsa me,Foo ke ne ka fetoga polelo ya seane mo go bone.
12  Ba ba nnang mo kgorong ba ne ba simolola go tlhatlhanya ka nna,Mme ke ne ke le setlhogo sa dipina tsa banwi ba bojalwa jo bo tagang.
13  Mme fa e le nna, thapelo ya me e ne e tla kwa go wena, Jehofa,Ka nako e e amogelesegang, wena Modimo.Nkaraba ka boammaaruri jwa poloko ya gago mo letlotlong la bopelonomi jwa gago jwa lorato.
14  Nkgolole mo lorageng, gore ke se ka ka nwela kwa tlase.E kete nka gololwa mo go ba ba ntlhoileng le mo metsing a a boteng.
15  E kete molatswana o o elelang wa metsi o ka se ka wa nkgogola,Le fa e le boteng go nkometsa,Le fa e le sediba go tswala molomo wa sone mo godimo ga me.
16  Nkarabe, tlhe Jehofa, gonne bopelonomi jwa gago jwa lorato bo molemo.Retologela mo go nna kafa bontsintsing jwa mautlwelobotlhoko a gago,
17  Mme o se ka wa fitlhela motlhanka wa gago sefatlhego.Nkarabe ka bonako, ka gonne ke mo mathateng a magolo.
18  A ko o atamele moya wa me, o o namole;Nkgolole ka ntlha ya baba ba me.
19  O itse kgobo ya me le ditlhong tsa me le go kokobediwa ga me.Botlhe ba ba mpontshang bobaba ba fa pele ga gago.
20  Kgobo e phatlotse pelo ya me, mme ntho ya teng ga e alafege.Mme ke ne ke ntse ke solofetse mongwe gore a nkutlwele botlhoko, mme go ne go se na ope;Le bagomotsi, mme ga ke a bona bape.
21  Ba ne ba nnaya semela se se botlhole e le dijo,Mme ba ne ba leka go nnosa botšarara ka ntlha ya lenyora la me.
22  A tafole ya bone fa pele ga bone e nne serai,Le se e leng sa botsogo jwa bone e nne seru.
23  A matlho a bone a fifale e le gore ba se ka ba bona;Mme o dire gore dinōka tsa bone di kgwetlhe ka metlha.
24  Tshololela katlholo ya gago mo go bone,Mme e kete bogale jwa gago jo bo tukang bo ka ba wela ka tshoganyetso.
25  A bothibelelo jwa bone jo bo ageletsweng ka lobota bo kgakgabale;A go se nne le monni ope mo megopeng ya bone.
26  Gonne ba lateletse yo o mo iteileng,Mme ba nna ba anela ditlhabi tsa ba o ba tlhabileng.
27  A ko o tlise tlolo mo godimo ga tlolo ya bone,Mme e kete ba ka se tsene mo tshiamong ya gago.
28  A ba phimolwe mo bukeng ya ba ba tshelang,Mme a ba se kwalwe le ba ba siameng.
29  Mme ke a bogisiwa e bile ke utlwa botlhoko.E kete poloko ya gago, wena Modimo, e ka ntshireletsa.
30  Ke tla baka leina la Modimo ka pina,Mme ke tla mo godisa ka go ntsha ditebogo.
31  Le seno se tla itumedisa Jehofa go feta poo,Go feta powana e e nang le dinaka, e e patologanyang tlhakwana.
32  Ba ba pelonolo ruri ba tla bona seno; ba tla ipela.Lona ba lo senkang Modimo, a pelo ya lona le yone e nne e tshele.
33  Gonne Jehofa o reeditse ba ba humanegileng,Mme ruri ga a kitla a nyatsa magolegwa a gagwe.
34  A legodimo le lefatshe di mmake,Mawatle le sengwe le sengwe se se tsamayatsamayang mo go one.
35  Gonne Modimo ka boene o tla boloka SionaMme o tla aga metse ya Juda;Ruri ba tla nna teng mme ba e rue.
36  Mme bana ba batlhanka ba gagwe ba tla e rua,Mme ba ba ratang leina la gagwe ba tla nna mo go yone.
30  Ke tla go godisa, wena Jehofa, gonne o ntsholeditseMme ga o a letla baba ba me gore ba ipele ka ntlha ya me.
2  Jehofa, Modimo wa me, ke ne ka goela kwa go wena ke kopa thuso, mme o ne wa mphodisa.
3  Wena Jehofa, o ntshitse moya wa me mo Sheole;O mpolokile ke tshela, gore ke se ka ka fologela mo kgatamping.
4  Leletsang Jehofa pina, lona batho ba gagwe ba ba ikanyegang,Ntshetsang segopotso sa gagwe se se boitshepo ditebogo;
5  Ka gonne go nna mo bogaleng jwa gagwe ke ga nakwana,Go nna mo kamogelong ya gagwe ke ga botshelo jotlhe.Go lela go ka nna teng mo maitseboeng, mme mo mosong go na le go goa ka boipelo.
6  Fa e le nna, ke buile jaana mo boiketlong jwa me:“Le ka motlha ga nkitla ke reketlisiwa.”
7  Wena Jehofa, o dirile gore thaba ya me e eme e nonofile ka kamogelo ya gago.O ne wa fitlha sefatlhego sa gago; nna ka fuduega.
8  Ke ne ka nna ka biletsa kwa go wena, Jehofa;Ke ne ka nna ka dira kopo ka tlhoafalo ya gore Jehofa a nkutlwele botlhoko.
9  Go na le poelo efe mo mading a me fa ke fologela mo kgatamping?A lorole lo tla go baka? A lo tla bolela ka boammaaruri jwa gago?
10  Utlwa, tlhe Jehofa, o bo o nkutlwele botlhoko.Wena Jehofa, nna mothusi wa me.
11  O fetotse khutsafalo ya me wa e dira go bina;O bofolotse letsela la me la kgetsi, mme o mpoloka ke gatlhilwe ka boipelo,
12  Gore kgalalelo ya me e tle e go leletse pina mme e se ka ya didimala.Jehofa Modimo wa me, ke tla go baka ka bosakhutleng.
16  Mpoloke, tlhe Modimo, gonne ke tshabetse mo go wena.
2  Ke reile Jehofa ka re: “O Jehofa; molemo wa me, ga o solegele wena molemo,
3  Mme o solegela baitshepi ba ba mo lefatsheng molemo.Bone, le eleng ba ba tlotlometseng, ke bone ba go itumela ga me gotlhe go leng mo go bone.”
4  Ditlhabi di nna dintsi mo go ba e reng, fa go na le motho yo mongwe, ba mo itlhaganelele.Ga ke na go tshela ditshupelo tsa bone tsa senō tsa madi,E bile ga ke na go tshola maina a bone mo dipounameng tsa me.
5  Jehofa ke karolo ya kabelo e ke e neilweng le ya senwelo sa me.O ngangatletse se ke se abetsweng ka bola.
6  Dithapo tse di lekanyang di wetse nna mo mafelong a mantle.Ruri, thuo ya me e intumedisitse.
7  Ke tla baka Jehofa, yo o nneileng kgakololo.Ruri, diphilo tsa me di ntshiamisitse mo masigong.
8  Ke beile Jehofa fa pele ga me ka metlha.Ka gonne o kafa seatleng sa me sa moja, ga ke na go reketlisiwa.
9  Ka jalo pelo ya me e a ipela, le kgalalelo ya me e sekametse mo go ipeleng.Gape, nama ya me e tla aga ka polokesego.
10  Gonne ga o na go tlogela moya wa me mo Sheole.Ga o na go letlelela motho wa gago yo o ikanyegang gore a bone phupu.
11  O tla dira gore ke itse tselana ya botshelo.Go ipela ka kgotsofalo go mo sefatlhegong sa gago;Go na le monate kafa seatleng sa gago sa moja ka bosaengkae.
96  Opelelang Jehofa pina e ntšha.Opelelang Jehofa, lona lotlhe batho ba lefatshe.
2  Opelelang Jehofa, bakang leina la gagwe.Bolelang dikgang tse di molemo tsa poloko ya gagwe letsatsi le letsatsi.
3  Bolelang kgalalelo ya gagwe mo ditšhabeng,Ditiro tsa gagwe tse di gakgamatsang mo ditšhabeng tsotlhe.
4  Gonne Jehofa o mogolo e bile o tshwanelwa thata ke go bakwa.O boitshega go feta medimo e mengwe yotlhe.
5  Gonne medimo yotlhe ya ditšhaba ke medimo e e se nang mosola;Mme fa e le Jehofa ene, o dirile magodimo.
6  Seriti le bontlentle di fa pele ga gagwe;Nonofo le bontle di mo lefelong la gagwe le le boitshepo.
7  Nayang Jehofa, lona malapa a ditšhaba,Nayang Jehofa kgalalelo le nonofo.
8  Nayang Jehofa kgalalelo ya leina la gagwe;Tsholang mpho mme lo tsene mo malwapeng a gagwe.
9  Ikobeleng Jehofa ka mokgabo o o boitshepo;Nnang mo ditlhabing tse di botlhoko thata ka ntlha ya gagwe, lona lotlhe batho ba lefatshe.
10  Buang mo ditšhabeng lo re: “Jehofa e setse e le kgosi.Naga e e ungwang le yone e tlhomamisiwa ka thata gore e se ka ya reketlisiwa.O tla seka kgang ya ditšhaba ka thokgamo.”
11  A magodimo a ipele, a lefatshe le itumele.A lewatle le dume jaaka maru le se se tletseng mo go lone.
12  A naga e e atlhameng e itumele le sotlhe se se mo go yone.Mme gape a ditlhare tsotlhe tsa sekgwa di ponyege ka boipelo
13  Fa pele ga ga Jehofa. Gonne o tlile;Gonne o tlile go atlhola lefatshe.O tla atlhola naga e e ungwang ka tshiamoLe ditšhaba ka boikanyegi jwa gagwe.
35  A ko o sekaseke kgetsi ya me ya molao kgatlhanong le baganetsi ba me, tlhe Jehofa;Lwa le ba ba lwang le nna.
2  Tshwara thejana le thebe e kgolo,Mme a ko o nanoge o nthuse,
3  Mme o somole lerumo le selepe se se magale mabedi gore o kgatlhantshe ba ba ntatelelang.Raya moya wa me o re: “Ke nna poloko ya gago.”
4  A ba ba tsomang moya wa me ba tlhabisiwe ditlhong ba bo ba kokobediwe.A ba ba ntogelang leano la masetlapelo ba busediwe morago ba bo ba swabisiwe.
5  E kete ba ka nna jaaka mmoko fa pele ga phefo,Mme a moengele wa ga Jehofa a ba kgokgweetse.
6  A tsela ya bone e nne lefifi le mafelo a a boreledi,Mme a moengele wa ga Jehofa a ba latelele.
7  Gonne ba mphitlhetse kgatampi ya bone e e nang le letlowa kwantle ga lebaka;Ba e epetse moya wa me kwantle ga lebaka.
8  A tshenyego e mo tlele a sa itse,Mme a letlowa la gagwe le a le fitlhileng le mo tshware;A a wele mo go yone ka tshenyego.
9  Mme a moya wa me o ipele mo go Jehofa;A o itumele mo polokong ya gagwe.
10  A marapo a me otlhe a re:“Jehofa, ke mang yo o tshwanang le wena,Yo o gololang yo o bogisiwang mo go yo o nonofileng go mo feta,Le yo o bogisiwang le yo o humanegileng mo go yo o mo thukuthang?”
11  Basupi ba ba bosula ba a ema;Ba mpotsa se ke sa se itseng.
12  Ba ntuelela molemo ka bosula,Khutsafalo mo moyeng wa me.
13  Fa e le nna, fa ba ne ba lwala, diaparo tsa me e ne e le letsela la kgetsi,Ke ne ka bogisa moya wa me ka go itima dijo,Mme thapelo ya me e ne e boela mo sehubeng sa me.
14  Jaaka e kete ke ka ntlha ya molekane, jaaka e kete ke ka ntlha ya ga morwarre,Ke ne ka tsamayatsamaya jaaka yo o hutsafaletseng mmaagwe.Ka obega ke utlwile botlhoko.
15  Mme ba ne ba ipela ba phuthega ka ntlha ya go kwetsepela ga me;Ba phuthega kgatlhanong le nna,Ba nkgemetha ke sa itse;Ba nkgagola dikabetlana mme ba se ka ba didimala.
16  Mo gare ga batlhanogi ba basotli ka ntlha ya kukuBa ne ba mphuranyetsa meno.
17  Jehofa, o tla nna o go bona ka lobaka lo lo kae?A ko o buse moya wa me mo tshenyegong ya bone,O e leng one fela wa me mo ditawaneng tse di seriri.
18  Ke tla go baka mo phuthegong e kgolo;Ke tla go baka mo gare ga batho ba bantsi.
19  E kete ba e leng baba ba me kwantle ga lebaka ba ka se ipele ka ntlha ya me;Fa e le ba ba ntlhoileng kwantle ga lebaka, a ba se tsipe leitlho.
20  Gonne ga ba bue kagiso;Mme ba ntse ba loga leano la dilo tsa tsietsoKgatlhanong le ba ba didimetseng ba lefatshe.
21  E bile ba nkatlhamolosetsa molomo wa bone thata.Ba rile: “Aha! Aha! leitlho la rona le go bone.”
22  O bone, wena Jehofa. O se ka wa didimala.Jehofa, o se ka wa nna kgakala le nna.
23  A ko o ikuruse mme o tsogele katlholo ya me,Wena Modimo wa me, Jehofa, o tsogele kgetsi ya me ya molao.
24  Nkatlhole go ya ka tshiamo ya gago, wena Jehofa Modimo wa me,Mme e kete ba ka se ipele ka ntlha ya me.
25  E kete ba ka se re mo pelong ya bone: “Aha, moya wa rona!”E kete ba ka se re: “Re mo komeditse.”
26  A bao ba tlhabiwe ke ditlhong mme ba swabisiwe botlheBa ba ipelelang masetlapelo a me.A ba ba inkgodisetsang ba apesiwe ditlhong ba bo ba kokobediwe.
27  A ba ba natefelelwang ke tshiamo ya me ba goe ka boipelo ba bo ba itumele,Mme a ba bue jaana ka metlha:“A Jehofa a godisiwe, yo o itumelelang kagiso ya motlhanka wa gagwe.”
28  A loleme lwa me lo bue tshiamo ya gago ka lentswe le le kwa tlase,Pako ya gago letsatsi lotlhe.
18  Ke tla go rata, wena Jehofa nonofo ya me.
2  Jehofa ke lefika la me le legolo le kago ya me e e thata le Mofalotsi wa me.Modimo wa me ke lefika la me. Ke tla tshabela kwa go ene,Thebe ya me le lonaka lwa me lwa poloko, bogodimo jwa me jo bo sireletsegileng.
3  Ke tla bitsa Yo o tshwanetseng go bakwa, Jehofa,Mme ke tla bolokwa mo babeng ba me.
4  Megala ya loso e ne e ntikanyeditse;Merwalela e e elelang ya banna ba ba se nang molemo wa sepe le yone e ne e ntse e ntshosa.
5  Megala ya Sheole e ne e ntikanyeditse;Diru tsa loso di ne tsa lebana le nna.
6  Mo matshwenyegong a me ke ne ka nna ka bitsa Jehofa,Ke ne ka nna ka goela kwa Modimong wa me ke kopa thuso.Mme o ne a utlwa lentswe la me go tswa mo tempeleng ya gagwe,Go goa ga me fa pele ga gagwe ke kopa thuso go ne ga tla mo ditsebeng tsa gagwe.
7  Mme lefatshe le ne la simolola go tshikinyega le go reketla,Metheo ya dithaba e ne ya fuduega,Mme ya nna ya kgotlhokgotshega ka gonne o ne a galefisitswe.
8  Mosi o ne wa tlhatloga mo marobeng a dinko tsa gagwe, le molelo o o tswang mo molomong wa gagwe o ne wa nna wa laila;Magala a ne a tuka go tswa mo go ene.
9  O ne a oba magodimo mme a fologa.Mme letobo le lentshontsho le ne le le kafa tlase ga dinao tsa gagwe.
10  O ne a tla a palame tšheruba a tla a fofa,A tla a ragoga ka diphuka tsa moya.
11  Foo a dira gore lefifi e nne lefelo la gagwe la go iphitlha,Go mo dikologa jaaka loobo lwa gagwe,Metsi a a lefifi, maru a a kwenneng.
12  Go ne go na le maru a gagwe a a neng a feta a tswa mo teng ga phatsimo e e fa pele ga gagwe,Sefako le magala a a tukang a molelo.
13  Jehofa o ne a simolola go duma jaaka maru kwa magodimong,Mme Mogodimodimo o ne a simolola go ntsha lentswe la gagwe,Sefako le magala a a tukang a molelo.
14  Mme a nna a romela metswi ya gagwe, gore a ba gasamise;A ntsha magadima, gore a ba tlhakanye tlhogo.
15  Mme melatswana ya metsi ya bonala,Le metheo ya naga e e ungwang ya bipologaKa ntlha ya kgalemo ya gago, wena Jehofa, fa mohemo wa maroba a dinko tsa gago o tsubutla.
16  O ne a roma a le kwa godimo, o ne a ntsaya,O ne a ntshomola mo metsing a mantsi.
17  O ne a nkgolola mo mmabeng wa me yo o nonofileng,Le mo go ba ba ntlhoileng; ka gonne ba ne ba nonofile go mpheta.
18  Ba ne ba nna ba lebana le nna mo letsatsing la matlhotlhapelo a me,Mme Jehofa a nna jaaka setshegetso sa me.
19  Mme o ne a nketshetsa mo lefelong le le atlhameng;O ne a nnamola, ka gonne o ne a nkgatlhegela.
20  Jehofa o ntuela kafa tshiamong ya me;O ntuela kafa bophepeng jwa diatla tsa me.
21  Gonne ke bolokile ditsela tsa ga Jehofa,Mme ga ke a tswa mo Modimong wa me ka boikepo.
22  Gonne ditshwetso tsa gagwe tsotlhe tsa boatlhodi di fa pele ga me,Mme melao ya gagwe ga nkitla ke e tlosa mo go nna.
23  Mme ke tla itshupa ke se na molato mo go ene,Mme ke tla ithiba mo tlolong.
24  Mme a Jehofa a ntuele kafa tshiamong ya me,Kafa bophepeng jwa diatla tsa me fa pele ga matlho a gagwe.
25  O tla dira ka boikanyegi le motho yo o ikanyegang;O tla dirisana le motho yo o se nang molato, yo o nonofileng ka go tlhoka molato;
26  Mo go yo o nnang a le phepa o tla itshupa o le phepa;Mme mo go yo o sokameng o tla itshupa o le lesoko;
27  Ka gonne o tla boloka batho ba ba bogisitsweng;Mme o tla kokobetsa matlho a a mabela.
28  Gonne o tla tshuba lobone lwa me, wena Jehofa;Modimo wa me o tla dira gore lefifi la me le phatsime.
29  Gonne ka wena nka siana ka tsogologela setlhopha sa dinokwane;E bile ka Modimo wa me nka palama lobota.
30  Fa e le Modimo wa boammaaruri ene, tsela ya gagwe e itekanetse;Lefoko la ga Jehofa ke le le itshekisitsweng.Ke thebe mo go botlhe ba ba tshabelang mo go ene.
31  Gonne Modimo ke mang kwantle ga ga Jehofa?Mme lefika ke mang fa e se Modimo wa rona?
32  Modimo wa boammaaruri ke Yo o nkgatlhang thata ka maatla a botlhaga,Mme o tla dira gore tsela ya me e itekanele,
33  A dire gore dinao tsa me di nne jaaka tsa dikgama tse ditonanyana,Mme o dira gore ke nne ke eme mo mafelong a a kwa godimo mo go nna.
34  O rutela diatla tsa me ntwa,Mme mabogo a me a obile bora jwa kgotlho.
35  Mme o tla nnaya thebe ya gago ya poloko,Mme seatla sa gago sa moja se tla ntshegetsa,Mme boikokobetso jwa gago bo tla ntira mogolo.
36  O tla direla dikgato tsa me bonno jo bogolo sentle kafa tlase ga me,Mme magwejana a me ruri ga a kitla a kgwetlha.
37  Ke tla latelela baba ba me mme ke ba tshware;Mme ga nkitla ke boa go fitlha ba fedisitswe.
38  Ke tla ba thubaganya gore ba se ka ba kgona go ema;Ba tla wela kafa tlase ga dinao tsa me.
39  Mme o tla nkgatlha ka maatla a botlhaga go ya ntweng;O tla dira gore ba ba ntsogologelang ba phutlhame kafa tlase ga me.
40  Mme fa e le baba ba me, ruri o tla nnaya bokafamorago jwa molala wa bone;Mme fa e le ba ba ntlhoileng thata, ke tla ba didimatsa.
41  Ba goa ba kopa thuso, mme ga go na mmoloki,Ba goela kwa go Jehofa, mme tota ga a ba arabe.
42  Mme ke tla ba thuga boleta jaaka lorole fa pele ga phefo;Ke tla ba tsholola jaaka loraga lwa mebila.
43  O tla mphalotsa mo go tshwayeng diphoso ga batho.O tla ntlhoma go nna tlhogo ya ditšhaba.Batho ba ke iseng nke ke ba itse—ba tla ntirela.
44  Ka magatwe fela ba tla nkutlwa;Batswakwa ka bobone ba tla tla ba ikokobetsa mo go nna.
45  Batswakwa ka bobone ba tla nyelela,Mme ba tla tswa mo dithakong tsa bone tsa phemelo ba roroma.
46  Jehofa o a tshela,  mme a go bakwe Lefika la me,Mme a Modimo wa poloko ya me a godisiwe.
47  Modimo wa boammaaruri ke Monei wa ditiro tsa pusoloso mo go nna;Mme o fenya ditšhaba tse di kafa tlase ga me.
48  O mphalotsa mo babeng ba me ba ba galefileng;O tla ntsholeletsa kwa godimo ga ba ba ntsogologelang,O tla nkgolola mo mothong wa thubakanyo.
49  Ke gone ka moo ke tla go bakang mo gare ga ditšhaba, wena Jehofa,Mme ke tla leletsa leina la gago pina.
50  O direla kgosi ya gagwe ditiro tse dikgolo tsa polokoLe go direla motlodiwa wa gagwe bopelonomi jwa lorato,A direla Dafide le losika lwa gagwe ka bosakhutleng.
115  Ga go na sepe se e leng sa rona, wena Jehofa, ga go na se-pe se e leng sa rona,Mme naya leina la gago kgalaleloKafa bopelonoming jwa gago jwa lorato, kafa boammaaruring jwa gago.
2  Ke ka ntlha yang fa ditšhaba di tshwanetse go re:“Jaanong, Modimo wa bone o kae?”
3  Mme Modimo wa rona o kwa magodimong;Sengwe le sengwe se a natefeletsweng ke go se dira o se dirile.
4  Medingwana ya bone ke selefera le gouta,Tiro ya diatla tsa motho wa mo lefatsheng.
5  E na le molomo, mme ga e kgone go bua;E na le matlho, mme ga e kgone go bona;
6  E na le ditsebe, mme ga e kgone go utlwa.E na le nko, mme ga e kgone go dupa.
7  E na le diatla, mme ga e kgone go tshwara.E na le dinao, mme ga e kgone go tsamaya;Ga e ntshe modumo ope ka mometso wa yone.
8  Ba ba e dirang ba tla tshwana fela le yone,Botlhe ba ba e ikanyang.
9  Wena Iseraele, ikanye Jehofa;Ke ene thuso ya bone le thebe ya bone.
10  Wena ntlo ya ga Arone, ikanye Jehofa;Ke ene thuso ya bone le thebe ya bone.
11  Lona ba lo boifang Jehofa, ikanyeng Jehofa;Ke ene thuso ya bone le thebe ya bone.
12  Jehofa ka boene o re gakologetswe; o tla segofatsa,O tla segofatsa ntlo ya ga Iseraele.O tla segofatsa ntlo ya ga Arone.
13  O tla segofatsa ba ba boifang Jehofa,Ba babotlana mmogo le ba bagolo.
14  Jehofa o tla lo naya koketsego,Lona le bomorwaalona.
15  Ke lona ba lo segofadiwang ke Jehofa,Modiri wa legodimo le lefatshe.
16  Fa e le magodimo, magodimo ke a ga Jehofa,Mme lefatshe o le neile bana ba batho.
17  Baswi bone ga ba bake Jah,Le fa e le bape ba ba fologelang kwa tidimalong.
18  Mme rona re tla baka JahGo tloga jaanong go ya bosakhutleng.Bakang Jah!
17  A ko o utlwe se se siameng, wena Jehofa; a ko o tlhwaele selelo sa me sa go kopa ka tlhoafalo tsebe;A ko o sekegele tsebe thapelo ya me e e sa dirwang ka dipounama tsa tsietso.
2  E kete katlholo ya me e ka tswa fa pele ga gago;E kete matlho a gago a ka bona thokgamo.
3  O tlhatlhobile pelo ya me, o tlhatlhobile go le bosigo,O intshekisitse; o tla bona gore ga ke a loga leano.Molomo wa me ga o na go dira tlolo.
4  Fa e le ditiro tsa batho,Ka lefoko la dipounama tsa gago ke lebeletse ditselana tsa senokwane.
5  Mma dikgato tsa me di tshware ditselana tsa gago,Tse dikgato tsa me ruri di se nang go reketlisiwa mo go tsone.
6  Nna ke a go bitsa, ka gonne o tla nkaraba, wena Modimo.Ntshekegele tsebe. Utlwa lefoko la me.
7  Dira gore ditiro tsa gago tsa bopelonomi jwa lorato di gakgamatse, wena Mmoloki wa ba ba batlang botshabeloGo tswa mo batlhanoging ba ba kgatlhanong le seatla sa gago sa moja.
8  Mpoloke jaaka thaka ya leitlho,E kete o ka ntshuba mo moriting wa diphuka tsa gago,
9  Ka ntlha ya baikepi ba ba nthopileng.Baba ba ba leng kgatlhanong le moya wa me ba ntse ba ntika.
10  Ba itswaletse ka mafura a bone;Ba buile ka mabela ka molomo wa bone;
11  Fa e le dikgato tsa rona, jaanong di re dikologile;Ba tlhoma matlho a bone go digela fa fatshe.
12  Setshwano sa gagwe ke sa tau e e tlhologeletsweng go gagoganyaLe sa tawana e e ntseng mo mafelong a a subegileng.
13  Nanoga, tlhe Jehofa; lebana le ene mo sefatlhegong;Mo dire gore a ikobe; falotsa moya wa me mo moikeping ka tšhaka ya gago,
14  Mo bathong, ka seatla sa gago, wena Jehofa,Mo bathong ba tsamaiso eno ya dilo, ba kabelo ya bone e leng mo botshelong jono,Ba o tlatsang dimpa tsa bone ka letlotlo le le subilweng,Ba ba kgotsofetseng ka bana ba basimaneBa ba bolokelang bana ba bone se ba se sadisang.
15  Fa e le nna, ke tla bona sefatlhego sa gago mo tshiamong;Ke tla kgotsofala fa ke tsoga go bona popego ya gago.
106  Bakang Jah!Ntshetsang Jehofa ditebogo, gonne o molemo;Gonne bopelonomi jwa gagwe jwa lorato ke jwa bosakhutleng.
2  Ke mang yo o ka bolelang ditiro tse di maatla tsa ga Jehofa,Kgotsa yo o ka dirang gore pako ya gagwe yotlhe e utlwiwe?
3  Go itumela ba ba bolokang tshiamiso,Ba ba dirang tshiamo ka dinako tsotlhe.
4  Nkgakologelwa, tlhe Jehofa, ka kamogelo mo bathong ba gago.Ntlhokomela ka poloko ya gago,
5  Gore ke tle ke bone molemo mo bathong ba gago ba ba tlhophilweng,Gore ke tle ke ipele le ka go ipela ga setšhaba sa gago,Gore ke tle ke ipelafatse ka boswa jwa gago.
6  Re leofile go tshwana fela le borraaronamogologolwane;Re dirile phoso; re dirile ka boikepo.
7  Fa e le borraaronamogologolwane kwa Egepeto,Ga ba a ka ba bontsha temogo epe mo ditirong tsa gago tse di gakgamatsang.Ga ba a ka ba gakologelwa letlotlo la bopelonomi jwa gago jo bogolo jwa lorato,Mme ba ne ba itshwara ka botsuolodi kwa lewatleng, kwa Lewatleng le Lehibidu.
8  Mme o ne a ba boloka ka ntlha ya leina la gagwe,Gore a tle a dire gore thata ya gagwe e itsiwe.
9  Ka jalo a kgalema Lewatle le Lehibidu, mme ka iketlo la kgala;Mme a ba tsamaisa go ralala bodiba jo bo boteng jwa metsi jaaka e kete mo nageng;
10  Ka jalo a ba boloka mo seatleng sa motlhoiA bo a ba namola mo seatleng sa mmaba.
11  Mme metsi a bipa baba ba bone;Ga se ka ga sala le fa a le mongwe fela wa bone.
12  Foo ba nna le tumelo mo lefokong la gagwe;Ba simolola go mo opelela pako.
13  Ka bonako ba lebala ditiro tsa gagwe;Ga ba a ka ba leta kgakololo ya gagwe.
14  Mme ba ne ba bontsha keletso ya bone ya bopelotshetlha kwa nagengBa leka Modimo kwa sekakeng.
15  Mme a ba naya topo ya boneA bo a romela bolwetse jo bo koafatsang mo moyeng wa bone.
16  Mme ba simolola go fufegela Moshe mo bothibelelong,Le Arone moitshepi wa ga Jehofa.
17  Foo lefatshe la bulega la kometsa Dathane,Mme la bipa phuthego ya ga Abirame.
18  Mme molelo wa tuka mo phuthegong ya bone;Kgabo ya molelo ya laila baikepi.
19  Mo godimo ga moo, ba dira namane kwa HorebeMme ba ikobela setshwantsho se se thetsweng,
20  Mo ba neng ba ananya kgalalelo ya meKa setshwano sa poo, e e jang dimela.
21  Ba ne ba lebala Modimo Mmoloki wa bone,Modiri wa dilo tse dikgolo kwa Egepeto,
22  Ditiro tse di gakgamatsang mo lefatsheng la Hame,Dilo tse di boitshegang kwa Lewatleng le Lehibidu.
23  Mme o ne a le gaufi le gore a re ba nyelediwe,Fa e ne e se ka Moshe yo a mo tlhophileng,Yo o neng a ema mo sebakeng fa pele ga gagwe,Gore a busetse tšararego ya gagwe morago a se ka a ba senya.
24  Mme ba nyatsa lefatshe le le eletsegang;Ba ne ba se na tumelo mo lefokong la gagwe.
25  Mme ba nna ba ngongorega mo megopeng ya bone;Ga ba a ka ba reetsa lentswe la ga Jehofa.
26  Ka jalo a tsholetsa seatla sa gagwe ka ikano kaga bone,Gore o ne a tla ba diga mo nageng,
27  Le gore o ne a tla diga bana ba bone mo ditšhabeng,Le gore o ne a tla ba gasamisa mo mafatsheng.
28  Mme ba simolola go ikgolaganya le Baale wa PeoreLe go ja ditlhabelo tsa ba ba sa tsheleng.
29  E re ka ba ne ba kgopisa ka ditiro tsa bone,Ba ne jaanong ba tlelwa ke petso.
30  Fa Finease a ema a bo a tsereganya,Foo petso ya emisiwa.
31  Mme a go balelwa e le tshiamoKokomana morago ga kokomana ka bosakhutleng.
32  Mo godimo ga moo, ba ne ba baka kgalefo kwa metsing a Meriba,Mo dilo di neng tsa tsamaela Moshe maswe ka ntlha ya bone.
33  Gonne ba ne ba galefisa moya wa gagweMme a simolola go bua ka mafega ka dipounama tsa gagwe.
34  Ga ba a ka ba nyeletsa ditšhaba,Jaaka Jehofa a ne a ba boleletse.
35  Mme ba tlhakana le ditšhabaBa ithuta ditiro tsa tsone.
36  Mme ba nna ba direla medingwana ya tsone,Mme ya nna seru mo go bone.
37  Mme ba ne ba ntsha bomorwaabone setlhabeloLe bomorwadiabone ba ba ntshetsa madimona.
38  Ka jalo ba ne ba nna ba tsholola madi a a se nang molato,Madi a bomorwaabone le bomorwadiabone,Bao ba neng ba ba ntshetsa medingwana ya Kanana setlhabelo;Mme lefatshe la kgotlelwa ka tshololo ya madi.
39  Ba nna ba ba seng phepa ka ditiro tsa boneBa nna ba akafala ka ditiro tsa bone.
40  Mme bogale jwa ga Jehofa jwa simolola go tukela batho ba gagwe,A tlhoa boswa jwa gagwe.
41  Mme gangwe le gape a ba tsenya mo seatleng sa ditšhaba,Gore bao ba ba tlhoileng ba tle ba ba buse,
42  Le gore baba ba bone ba ba gatelele,Le gore ba fenngwe ke seatla sa bone.
43  O ne a ba golola ka makgetlo a le mantsi,Mme bone ka bobone ba ne ba itshwara ka botsuolodi mo tseleng ya bone ya go tlhoka kutlo,Ba ne ba kokobediwa ka ntlha ya tlolo ya bone.
44  Mme o ne a bona matshwenyego a boneFa a utlwa selelo sa bone sa go kopa ka tlhoafalo.
45  O ne a gakologelwa kgolagano ya gagwe malebana le bone,Mme o ne a ikwatlhaya kafa bontsing jwa bopelonomi jwa gagwe jo bogolo jwa lorato.
46  O ne a dira gore ba nne sengwe sa go tlhomogelwa peloFa pele ga botlhe bao ba ba dirileng batshwarwa.
47  Re boloke, tlhe Jehofa Modimo wa rona,Mme o re phuthe mo ditšhabengGore re ntshetse leina la gago le le boitshepo ditebogo,Re bue ka boitumelo ka pako ya gago.
48  A go bakwe Jehofa Modimo wa IseraeleGo tswa bosasimologeng go ya bosakhutleng;Mme batho botlhe ba re Amen.Bakang Jah!
50  Yo e Leng Modimo, Modimo, Jehofa, o buile,Mme o bitsa lefatshe,Go simolola kwa botlhabatsatsi go ya kwa bophirimatsatsi.
2  A le kwa Siona, boitekanelo jwa bontle, Modimo o ile a phatsima.
3  Modimo wa rona o tla tla mme go ka se ka ga diragala gore a didimale.Fa pele ga gagwe molelo o a laila,Mme go mo dikologa gotlhe fela go na le maemo a bosa jwa matsubutsubu a a feteletseng.
4  O bitsa magodimo kwa godimo le lefatsheGore a tle a diragatse katlholo mo bathong ba gagwe:
5  “Phuthelang batho ba me ba ba ikanyegang kwa go nna,Ba ba dirang kgolagano ya me mo setlhabelong.”
6  Mme magodimo a bolela tshiamo ya gagwe,Gonne Modimo ka boene ke Moatlhodi. Seʹlah.
7  “A ko lo reetseng, lona batho ba me, mme ke tla bua,Wena Iseraele, mme ke tla naya bosupi kgatlhanong le wena.Ke nna Modimo, Modimo wa gago.
8  Ga ke go kgalemele ka ga ditlhabelo tsa gago,Le fa e le malebana le ditshupelo tsa gago tse di fisiwang di feletse tse di fa pele ga me ka metlha.
9  Ga ke na go ntsha poo mo ntlong ya gago,Le diphoko mo masakeng a gago.
10  Gonne phologolo nngwe le nngwe ya naga ya sekgwa ke ya me,Dibatana tse di mo godimo ga dithaba tse di sekete.
11  Ke itse sentle sebopiwa sengwe le sengwe se se nang le diphuka sa dithaba,Le ditlhopha tse dikgolo tsa diphologolo tsa naga e e bulegileng di na le nna.
12  Fa ke ne ke tshwerwe ke tlala, ke ne ke se kitla ke go bolelela;Gonne naga e e ungwang le botlalo jwa yone ke tsa me.
13  A ke tla ja nama ya dipoo tse di maatla,A ke tla nwa madi a diphoko?
14  Ntsha ditebogo e le setlhabelo sa gago se se yang kwa Modimong,Mme o duele Mogodimodimo maikano a gago;
15  Mme o mpitse mo motlheng wa matshwenyego.Ke tla go namola, mme o tla nkgalaletsa.”
16  Modimo o tla tshwanelwa ke go raya moikepi a re:“O na le tshwanelo efe ya go nankolola melao ya me,Le gore o sikare kgolagano ya me mo molomong wa gago?
17  Le gone wena—o tlhoile kotlhao,Mme o ntse o latlhela mafoko a me kafa morago ga gago.
18  Le fa e le leng fa o ne o bona legodu, o ne o le itumelela;Mme o ne o na le kabalano le baakafadi.
19  O leseleditse molomo wa gago mo go se se bosula,Le loleme lwa gago o nna o le golagantse le tsietso.
20  O a nna mme o bua kgatlhanong le morwarrago,O senola molato wa morwa mmago.
21  O dirile dilo tseno, mme ke ne ka didimala.O ne o ithaya o re ruri ke tla nna jaaka wena.Ke tlile go go kgalemela, mme ke tla rulaganya dilo fa pele ga matlho a gago.
22  Tsweetswee tlhaloganyang seno, lona ba lo lebalang Modimo,Gore ke tle ke se ka ka lo gagoganya go se na mogolodi ope.
23  Yo o ntshang ditebogo e le setlhabelo sa gagwe ke ene yo o nkgalaletsang;Mme fa e le yo o bolokang tsela e e beilweng,Ke tla dira gore a bone poloko ya Modimo.”
129  “Ba mpontshitse bobaba nako e telele go tswa bosheng jwa me,”Jaanong a Iseraele a re,
2  “Ba mpontshitse bobaba nako e telele go tswa bosheng jwa me;Le fa go ntse jalo ga ba a mphenya.
3  Balemi ba lemile mo mokwatleng wa me;Ba lelefaditse mesele ya bone.”
4  Jehofa o tshiamo.O kgaotse megala ya baikepi dikarolwana.
5  Ba tla tlhabiwa ke ditlhong ba bo ba boela morago,Botlhe ba ba tlhoileng Siona.
6  Ba tla nna jaaka bojang jo botala jwa marulelo,Jo bo omileng bo ise bo kumolwe,
7  Jo morobi a sa tlatsang seatla sa gagwe ka jone,Le fa e le ope yo o kokoanyang dingata a sa bo tlatsang mo sehubeng sa gagwe.
8  Le fa e le ba ba fetang ga ba a re:“A tshegofatso ya ga Jehofa e nne mo go lona.Re lo segofaditse mo leineng la ga Jehofa.”
109  Ao tlhe Modimo wa pako ya me, o se ka wa didimala.
2  Gonne molomo wa moikepi le molomo wa tsietso o mpulegetse.Ba buile kaga me ka loleme lwa maaka;
3  Ba ntikanyeditse ka mafoko a letlhoo,Ba nna ba tlhabana le nna kwantle ga lebaka.
4  Ba nna ba emelelana le nna ka ntlha ya lorato lwa me;Mme nna ke a rapela.
5  Mme ba ntirela bosula mo boemong jwa molemoLe letlhoo mo boemong jwa lorato lwa me.
6  Tlhoma mongwe yo o boikepo kwa godimo ga gagwe,Mme a moganetsi a nne a eme kafa seatleng sa gagwe sa moja.
7  Fa a atlholwa, a a tsamaye jaaka mongwe yo o boikepo;Mme a thapelo ya gagwe e nne boleo.
8  A malatsi a gagwe a nne mmalwa;Tiro ya gagwe ya bolebedi a e tsewe ke mongwe o sele.
9  A bomorwawe ba nne basimane ba ba se nang rreLe mosadi wa gagwe a nne motlholagadi.
10  Ruri a bomorwawe ba kgarakgatshege;Mme ba kope,Ba batle dijo mo mafelong a bone a a kgakgabetseng.
11  A yo o adimang ba bangwe madi ka morokotso o montsi thata a beye dirai ka ntlha ya sotlhe se a nang le sone,Mme a batswakwa ba gape matswela a gagwe a go dira ka natla.
12  A a se ka a nna le ope yo o mmontshang bopelonomi jwa lorato,Mme a go se ka ga nna le ope yo o bontshang basimane ba gagwe ba ba se nang rre kutlwelobotlhoko.
13  A ditlogolwana tsa gagwe di fedisiwe.A leina la bone le phimolwe mo kokomaneng e e latelang.
14  A tlolo ya borraagwemogologolwane e gakologelwe ke Jehofa,Le boleo jwa ga mmaagwe—a bo se ka jwa phimolwa.
15  A ba nne ba le fa pele ga ga Jehofa ka metlha;Mme a a fedise kgakologelo ya bone mo lefatsheng;
16  Ka lebaka la go bo a sa ka a gakologelwa go supa bopelonomi jwa lorato,Mme a nna a latelela motho yo o bogisiwang le yo o humanegilengLe yo o kotlomaneng pelo, gore a mmolaye.
17  O ne a nna a rata phutso, mo e leng gore e ne ya mo tlela;Mme a se ka a itumedisiwa ke tshegofatso,Mo e neng ya nna kgakala le ene;
18  Mme a apesiwa phutso go nna seaparo sa gagwe.Ka jalo ya tsena jaaka metsi mo teng ga gagweLe jaaka leokwane mo teng ga marapo a gagwe.
19  A mo go ene e itshupe e tshwana le seaparo se a ipipang ka soneLe jaaka moitlamo o a nnang a ikgatlhile ka one ka metlha.
20  Eno ke tuelo e e tswang kwa go Jehofa ya motho yo o emelelanang le nnaLe ya ba ba buang bosula kgatlhanong le moya wa me.
21  Mme wena o Jehofa Morena Molaodimogolo.Dirisana le nna ka ntlha ya leina la gago.Nkgolola,  ka gonne bopelonomi jwa gago jwa lorato bo molemo.
22  Gonne ke bogisitswe e bile ke humanegile,Mme pelo ya me e tlhabilwe mo teng ga me.
23  Ke patelesega go tsamaya jaaka moriti fa o fela;Ke tlhotlhorilwe jaaka tsie.
24  Mangole a me a kgwetlhile ka ntlha ya go itima dijo,Mme nama ya me e bopame, ga e na leokwane lepe.
25  Ke fetogile sekgobo mo go bone.Ba a mpona—ba simolola go thukutha tlhogo.
26  Nthuse, tlhe Jehofa Modimo wa me;Mpoloke kafa bopelonoming jwa gago jwa lorato.
27  Mme a ba itse gore seno ke seatla sa gago;Gore wena, Jehofa, o go dirile.
28  A bone ba bolele phutso,Mme e kete wena o ka bolela tshegofatso.Ba nanogile, mme a ba tlhabiwe ke ditlhong,Mme a motlhanka wa gago a ipele.
29  A ba ba emelelanang le nna ba apare ditlhong,Mme a ba ipipe ka ditlhong tsa bone fela jaaka ka seaparo se se se nang mabogo.
30  Ke tla baka Jehofa thata ka molomo wa me,Mme ke tla mmaka mo gare ga batho ba bantsi.
31  Gonne o tla ema kafa seatleng sa moja sa mohumanegi,Gore a mmoloke mo go ba ba atlholang moya wa gagwe.
143  Ao tlhe Jehofa, utlwa thapelo ya me;A ko o sekegele kopo ya me e ke e dirang ka tlhoafalo tsebe.Mo boikanyeging jwa gago nkaraba ka tshiamo ya gago.
2  Mme o se ka wa tsena mo katlholong le motlhanka wa gago;Gonne ga go na ope yo o tshelang yo o ka nnang yo o siameng fa pele ga gago.
3  Gonne mmaba o lateletse moya wa me;O thubaganyeditse botshelo jwa me fa fatshe.O dirile gore ke nne mo mafelong a a lefifi jaaka ba ba suleng ka bosakhutleng.
4  Mme moya wa me o koafala mo teng ga me;Pelo ya me e itshupa e kgwaraletse mo teng ga me.
5  Ke gakologetswe malatsi a bogologolo;Ke tlhatlhantse ka tiro ya gago yotlhe;Ke ne ka itlhophela go nna ke tlhatlhanya ka tiro ya diatla tsa gago.
6  Ke otlololetse diatla tsa me kwa go wena;Moya wa me o tshwana le lefatshe le le omileng le le go nyoretsweng. Seʹlah.
7  A ko o itlhaganele, o nkarabe, tlhe Jehofa.Moya wa me o khutlile.O se ka wa mphitlhela sefatlhego sa gago,E seng jalo ke tla tshwana le ba ba fologelang mo kgatamping.
8  Dira gore ke utlwe bopelonomi jwa gago jwa lorato mo mosong,Gonne ke ikantse wena.Nkitsise tsela e ke tshwanetseng go tsamaya mo go yone,Gonne ke tsholeleditse moya wa me kwa go wena.
9  Nkgolola mo babeng ba me, tlhe Jehofa.Ke ipipile ka wena.
10  Nthuta go dira thato ya gago,Gonne o Modimo wa me.Moya wa gago o molemo;E kete o ka nkgoga mo lefatsheng la thokgamo.
11  E kete o ka mpoloka ke tshela, tlhe Jehofa, ka ntlha ya leina la gago.E kete o ka ntsha moya wa me mo matshwenyegong ka tshiamo ya gago.
12  Mme e kete o ka didimatsa baba ba me ka bopelonomi jwa gago jwa lorato;Mme o senye botlhe ba ba bontshang moya wa me bobaba,Gonne ke motlhanka wa gago.
117  Bakang Jah, lona lotlhe ditšhaba;Mo akgoleng, lona ditso tsotlhe.
2  Gonne bopelonomi jwa gagwe jwa lorato bo itshupile bo le maatla mo go rona;Le boammaaruri jwa ga Jehofa ke jwa bosakhutleng.Bakang Jah!
110  Jehofa o raya Morena wa me a re:“Nna kafa seatleng sa me sa mojaGo fitlha ke baya baba ba gago gore e nne sebeo sa dinao tsa gago.”
2  Jehofa o tla romela thobane ya nonofo ya gago e tswa Siona, a re:“Tsamaya o fenye mo gare ga baba ba gago.”
3  Batho ba gago ba tla ithaopa ka go rata mo letsatsing la mophato wa gago wa sesole.Mo bontlentleng jwa boitshepo, go tswa mo sebopelong sa bosa,O na le setlhopha sa gago sa makau fela jaaka marothodi a monyo.
4  Jehofa o ikanne (e bile ga a kitla a ikwatlhaya):“O moperesiti ka bosakhutlengKafa mokgweng wa ga Melekisedeke!”
5  Jehofa ka boene a le kafa seatleng sa gago sa mojaRuri o tla thubaganya dikgosi mo letsatsing la bogale jwa gagwe.
6  O tla diragatsa katlholo mo ditšhabeng;O tla dira gore go tlale ditopo.Ruri o tla thubaganya yo e leng tlhogo yo o okametseng lefatshe le le nang le batho ba bantsi.
7  O tla nwa mo mokgatšheng o o phothoselang mo tseleng.Ke gone ka moo a tla tsholeletsang tlhogo ya gagwe kwa godimo.
122  Ke ne ka ipela fa ba ne ba nthaya ba re:“A re yeng kwa ntlong ya ga Jehofa.”
2  Dinao tsa rona di ne tsa emaMo teng ga dikgoro tsa gago, wena Jerusalema.
3  Jerusalema ke ene a agilweng jaaka motseO o gokagantsweng mmogo mo bongwefeleng,
4  O ditso di tlhatlogetseng kwa go one,Ditso tsa ga Jah,E le kgakololo mo go IseraeleGo naya leina la ga Jehofa ditebogo.
5  Gonne ditulo tsa bogosi tsa katlholo di ntse di ntse koo,Ditulo tsa bogosi tsa ntlo ya ga Dafide.
6  Kopang kagiso ya Jerusalema.Ba ba go ratang, wena motse, ba tla nna ba se na matshwenyego.
7  E kete kagiso e ka tswelela e le mo teng ga lorako lwa gago lwa phemelo,Go tlhoka matshwenyego mo ditoreng tsa gago tsa bonno.
8  Jaanong ke tla bua ka ntlha ya bomorwarre le balekane ba me:“E kete go ka nna kagiso mo teng ga gago.”
9  Ka ntlha ya ntlo ya ga Jehofa Modimo wa ronaKe tla nna ke go batlela molemo.
9  Ke tla go baka, wena Jehofa, ka pelo ya me yotlhe;Ke tla bolela ditiro tsa gago tsotlhe tse di gakgamatsang.
2  Ke tla ipela le go itumela mo go wena,Ke tla opelela leina la gago pina, wena Mogodimodimo. ב [Behth]
3  Fa baba ba me ba boela morago,Ba tla kgotšwa ba bo ba nyelela fa pele ga gago.
4  Gonne o diragaditse katlholo ya me le kgang ya me;O ntse mo setulong sa bogosi o atlhola ka tshiamo. ג [Giʹmel]
5  O kgalemetse ditšhaba, o sentse moikepi.O phimotse leina la bone ka bosakhutleng, le eleng ka bosaengkae.
6  Wena mmaba, kgakgabalo ya gago e fedile ka bosakhutleng,Le metse e o e kumotseng.Ruri go umakiwa ga bone go tla nyelela. ה [Heʼ]
7  Fa e le Jehofa, o tla nna ka bosakhutleng,A tlhomamisa setulo sa gagwe sa bogosi ka thata gore a atlhole.
8  Mme ene ka boene o tla atlhola naga e e ungwang ka tshiamo;O tla sekisa ditlhopha tsa ditšhaba ka thokgamo. ו [Waw]
9  Jehofa o tla nna bogodimo jo bo sireletsegileng mo go ope yo o gateletsweng,Bogodimo jo bo sireletsegileng mo metlheng ya matshwenyego.
10  Ba ba itseng leina la gago ba tla go ikanya,Gonne ruri ga o na go tlogela ba ba go batlang, wena Jehofa. ז [Zaʹyin]
11  Leletsang Jehofa, yo o nnang mo Siona, pina;Bolelang ditiro tsa gagwe mo ditšhabeng.
12  Gonne, fa a batla tshololo ya madi, ruri o tla gakologelwa bone bao;Ruri a ka se lebale selelo sa ba ba bogisiwang. ח [Chehth]
13  Nkutlwele botlhoko, wena Jehofa; bona kafa ba ba ntlhoileng ba mpogisang ka teng,Wena yo o ntsholetsang go tswa mo dikgorong tsa loso,
14  Gore ke tle ke bolele ditiro tsa gago tsotlhe tse di tshwanelwang ke pakoMo dikgorong tsa ga morwadia Siona,Gore ke tle ke ipele mo polokong ya gago. ט [Tehth]
15  Ditšhaba di nwetse kwa tlase mo kgatamping e di e dirileng;Lonao lwa bone lo tshwerwe mo letloweng le ba le fitlhileng.
16  Jehofa o itsiwe ka katlholo e a e diragaditseng.Moikepi o tshwerwe ke tiro ya diatla tsa gagwe jaaka e kete ke seru.Higaione. Seʹlah. י [Yohdh]
17  Baikepi ba tla boela kwa Sheole,Le ditšhaba tsotlhe tse di lebalang Modimo.
18  Gonne mohumanegi ga a na go lebalelwa ruri,Le fa e le tsholofelo ya ba ba pelonolo ga e na go nyelela. כ [Kaph]
19  Nanoga, tlhe Jehofa! Se letle motho yo o nang le go swa gore a itshupe a nonofile thata.A ditšhaba di atlholwe fa pele ga sefatlhego sa gago.
20  Ba tsenye poifo, wena Jehofa,Gore ditšhaba di tle di itse gore ke batho fela ba ba nang le go swa. Seʹlah. ל [Laʹmedh]
28  Ke ntse ke biletsa kwa go wena, Jehofa.Tlhe Lefika la me, o se ka wa nna susu mo go nna,Gore o tle o se ka wa didimala fela malebana le nnaMme ke se ka ka nna jaaka ba ba fologelang mo kgatamping.
2  Utlwa lentswe la dikopo tsa me tse di dirwang ka tlhoafalo fa ke goela kwa go wena ke kopa thuso,Fa ke tsholeletsa diatla tsa me kwa phaposing e e kwa tengteng ya lefelo la gago le le boitshepo.
3  O se ka wa nkgoga mmogo le batho ba ba boikepo le badiri ba se se utlwisang botlhoko,Ba ba buang kagiso le balekane ba bone mme mo dipelong tsa bone go na le se se bosula.
4  Ba neye go ya ka se ba se dirangLe go ya ka bosula jwa ditiro tsa bone.Ba neye go ya ka tiro ya diatla tsa bone.Ba duele go ya kafa tirong ya bone.
5  Gonne ga ba tlotle ditiro tsa ga Jehofa,Le fa e le tiro ya diatla tsa gagwe.O tla ba rutlolola a bo a sa ba age.
6  A go bakwe Jehofa, gonne o utlwile lentswe la dikopo tsa me tse di dirwang ka tlhoafalo.
7  Jehofa ke nonofo ya me le thebe ya me.Pelo ya me e mo ikantse,Mme ke thusitswe, mo pelo ya me e itumetseng,Mme ke tla mmaka ka pina ya me.
8  Jehofa ke nonofo mo bathong ba gagwe,E bile ke kago e e thata ya poloko e kgolo ya motlodiwa wa gagwe.
9  A ko o boloke batho ba gago, mme o segofatse boswa jwa gago;O ba dise o bo o ba tshole ka bosakhutleng.
27  Jehofa ke lesedi la me le poloko ya me.Ke tla boifa mang?Jehofa ke kago e e thata ya botshelo jwa me.Ke tla tshaba mang?
2  Fa badirabosula ba ne ba nkatamela gore ba je nama ya me,E le baba ba me le dira tsa me ka namana,Ba ne ba kgotšwa mme ba wa.
3  Le fa bothibelelo bo ka tlhoma mogope kgatlhanong le nna,Pelo ya me ga e kitla e boifa.Le fa ntwa e ka tsoga kgatlhanong le nna,Le ka yone nako eo ke tla nna le tshepo.
4  Ke kopile selo se le sengwe mo go Jehofa—Ke se ke tla se batlang,Gore ke nne mo ntlong ya ga Jehofa malatsi otlhe a botshelo jwa me,Gore ke bone bontle jwa ga JehofaLe go leba tempele ya gagwe ka kanaanelo.
5  Gonne o tla mphitlha mo setswatsweng sa gagwe mo letsatsing la masetlapelo;O tla mphitlha mo lefelong la sephiri la mogope wa gagwe;O tla mpaya kwa godimo mo lefikeng.
6  Mme jaanong tlhogo ya me e tla nna kwa godimo ga baba ba me gotlhe fela;Mme ke tla ntsha ditlhabelo tsa go goa ka boipelo kwa mogopeng wa gagwe;Ke tla opelela Jehofa le go mo leletsa pina.
7  Utlwa, tlhe Jehofa, fa ke bitsa ka lentswe la me,Nkutlwele botlhoko o bo o nkarabe.
8  Pelo ya me e buile jaana ka ga gago: “Senkang sefatlhego sa me.”Ke tla senka sefatlhego sa gago, wena Jehofa.
9  O se ka wa mphitlhela sefatlhego sa gago.O se ka wa koba motlhanka wa gago ka bogale.O tshwanetse go nna thuso ya me.O se ka wa ntatlha gape o se ka wa ntlogela, wena Modimo wa me wa poloko.
10  Fa rre le mme ba ne ba ka ntlogela,Jehofa o ne a tla ntshola.
11  Nthute kaga tsela ya gago, wena Jehofa,Mme o nkgoge mo tselaneng ya thokgamo ka ntlha ya baba ba me.
12  O se ka wa nneela moya wa baba ba me;Gonne basupi ba maaka ba ntsogologetse,Le yo o bilolang tshiamololo.
13  Fa nkabo ke sa nna le tumelo mo go boneng molemo wa ga Jehofa mo lefatsheng la ba ba tshelang—!
14  Solofela mo go Jehofa; nna pelokgale mme o letle pelo ya gago e nonofe.Ee, solofela mo go Jehofa.
63  Wena Modimo, o Modimo wa me, ke nna ke ntse ke go batla.Moya wa me o a go nyorelwa.Nama ya me e tepeleditswe ke go go tlhologelelwaMo lefatsheng le le omileng le le se nang sepe, kwa go se nang metsi gone.
2  Ka jalo ke go bone mo lefelong le le boitshepo,Fa ke bona nonofo ya gago le kgalalelo ya gago.
3  Ka gonne bopelonomi jwa gago jwa lorato bo botoka go na le botshelo,Dipounama tsa me di tla go akgola.
4  Ka jalo ke tla go baka ka nako ya fa ke sa ntse ke tshela;Ke tla tsholetsa diatla tsa me mo leineng la gago.
5  Moya wa me o kgotsofetse jaaka e kete ka karolo e e di gaisang tsotlhe, e leng monono,Molomo wa me o isa pako ka dipounama tsa go goa ka boipelo.
6  Fa ke go gakologetswe mo bolaong jwa me,Ke tlhatlhanya ka wena mo ditebelong tsa bosigo.
7  Gonne o itshupile o na le thuso mo go nna,Mme ke goa ka boipelo mo moriting wa diphuka tsa gago.
8  Moya wa me o go setse morago gaufi thata;Seatla sa gago sa moja se nngangatletse.
9  Fa e le ba ba ntseng ba senka moya wa me gore ba o senye,Ba tla tsena kwa tengteng ga lefatshe.
10  Ba tla tsenngwa mo maatleng a tšhaka;Ba tla nna dijo tsa bophokoje.
11  Mme kgosi yone e tla ipela mo Modimong.Mongwe le mongwe yo o ikanang ka yone o tla ipelafatsa,Gonne molomo wa ba ba buang maaka o tla thibiwa.
7  Jehofa Modimo wa me, ke tshabetse mo go wena.Mpoloke mo go botlhe ba ba mpogisang mme o nkgolole,
2  Gore ope a se ka a gagoganya moya wa me jaaka tau e dira,A mphamola go se na mogolodi.
3  Jehofa Modimo wa me, fa ke dirile seno,Fa go na le botlhoka tshiamiso bope mo diatleng tsa me,
4  Fa ke busoloseditse moduedi wa me ka se se bosula,Kgotsa fa ke thopile ope yo o mpontshang bobaba ke sa atlega,
5  A mmaba a latelele moya wa meA a tshware le go gatakela botshelo jwa me fa fatsheA dire gore kgalalelo ya me e age mo loroleng. Seʹlah.
6  Nanoga, tlhe Jehofa, mo bogaleng jwa gago;Nanoga fa go tsoga tšhakgalo e kgolo ya ba ba mpontshang bobaba,Mme o tsoge ka ntlha ya me, gonne o ntshitse taelo ya katlholo.
7  A phuthego ya ditlhopha tsa ditšhaba e go dikanyetse,Mme o boele kwa godimo kgatlhanong le yone.
8  Jehofa o tla ntshetsa ditšhaba katlholo.Nkatlhole, wena Jehofa, kafa tshiamong ya meLe kafa bothokgaming jwa me jo bo mo go nna.
9  Tsweetswee, a bosula jwa baikepi bo khutle,Mme e kete o ka tlhomamisa mosiami;Modimo jaaka yo o tshiamo o leka pelo le diphilo.
10  Thebe ya me e mo Modimong,  Mmoloki wa ba ba pelo e thokgameng.
11  Modimo ke Moatlhodi yo o siameng,Mme Modimo o atlhola letsatsi le letsatsi.
12  Fa go se na yo o tla boang, o tla lootsa tšhaka ya Gagwe,O tla oba bora jwa gagwe, mme o tla bo baakanyetsa go hula.
13  Mme o tla ipaakanyetsa didirisiwa tsa loso;O tla dira metswi ya gagwe e e tutumang.
14  Bona! Go na le yo o imileng se se utlwisang botlhoko,O ithwele matshwenyego mme ruri o tla belega maaka.
15  O dirile kgatampi, mme a e epa;Mme o tla wela mo khuting e a neng a e dira.
16  Matshwenyego a gagwe a tla boela mo tlhogong ya gagwe,Mme tshiamololo ya gagwe e tla fologela mo phogong ya tlhogo ya gagwe.
17  Ke tla baka Jehofa kafa tshiamong ya gagwe,Gape ke tla leletsa leina la ga Jehofa Mogodimodimo pina.
55  A ko o sekegele thapelo ya me tsebe, tlhe Modimo;Mme o se ka wa iphitlhela kopo ya me ya go utlwelwa botlhoko.
2  A ko o ntlhwaele tsebe mme o nkarabe.Ke khidiiwa ke go tshwenyega ga me,Mme ga go se nka se dirang fa e se go tlhobaela,
3  Ka ntlha ya lentswe la mmaba, ka ntlha ya kgatelelo ya moikepi.Gonne ba nna ba latlhela se se utlwisang botlhoko mo go nna,Mme ba nna ba ntlhoile ka bogale.
4  Pelo ya me e na le setlhabi se se botlhoko thata mo teng ga me,Mme letshogo la loso le nkwetse.
5  Poifo, ee, go roroma go tsena mo go nna,Mme go tetesela go a mpipa.
6  Mme ke nna ke re: “E kete ke ka bo ke na le diphuka jaaka leeba!Ke ne ke tla fofa mme ke age koo.
7  Bona! Ke ne ke tla tshabela kgakala;Ke ne ke tla nna mo nageng.—Seʹlah—
8  Ke ne ke tla potlakela kwa lefelong la me la phaloloKe tswa mo phefong e e tsubutlang, mo setsuatsueng.”
9  Tlhakatlhakanya, tlhe Jehofa, kgaoganya loleme lwa bone,Gonne ke bone thubakanyo le kganetsano mo motseng.
10  Motshegare le bosigo ba a o dikologa mo dipoteng tsa one;Mme se se utlwisang botlhoko le matshwenyego di mo go one.
11  Matshwenyego a mo go one;Mme kgatelelo le tsietso ga di a tswa mo patlelong ya one.
12  Gonne e ne e se mmaba yo o neng a nkgoba;Go seng jalo ke ne ke tla go itshokela.E ne e se yo o ntlhoileng thata yo o neng a nna boikgodiso thata mo go nna;Go seng jalo ke ne ke ka mo iphitlhela.
13  Mme e ne e le wena, motho yo o nang le go swa yo o neng a ntse jaaka molekane wa me,Yo o itsaneng le nna e bile e le motho yo ke tlwaelaneng le ene,
14  Ka gonne re kile ra bo re atamalane monate thata;Re ne re a tle re tsamaye le bontsi jwa batho go tsena mo ntlong ya Modimo.
15  A kgakgabalo e ba wele!A ba fologele mo Sheole ba tshela;Gonne dilo tse di bosula di ntse di le mo go bone fa ba ne ba agile e le baeng.
16  Fa e le nna, ke tla tlhaeletsa kwa Modimong;Mme Jehofa o tla mpoloka.
17  Maitseboa le moso le motshegare o mogolo ga go se nka se dirang fa e se go tshwenyega gape ke lela selelo sa khutsafalo,Mme o utlwa lentswe la me.
18  Ruri o tla nkgolola a bo a baya moya wa me mo kagisong go tswa mo tlhabanong e e kgatlhanong le nna,Gonne ba ntsogologetse ba le bantsintsi.
19  Modimo o tla ba utlwa a bo a ba araba,Le eleng Ene yo o ntseng mo setulong sa bogosi jaaka mo nakong e e fetileng—Seʹlah—Ba go se nang diphetogo mo go boneLe ba ba sa boifang Modimo.
20  O ntshitse seatla sa gagwe kgatlhanong le ba ba mo kagisong le ene;O itshepolotse kgolagano ya gagwe.
21  Mafoko a molomo wa gagwe a borethe go gaisa botoro,Mme pelo ya gagwe e sekametse mo tlhabanong.Mafoko a gagwe a boleta go gaisa leokwane,Mme ke ditšhaka tse di somotsweng.
22  Latlhela mokgweleo wa gago mo go Jehofa,Mme ene o tla go tshegetsa.Ga a kitla a letlelela mosiami go reketla le ka motlha.
23  Mme wena Modimo, o tla ba folosetsa mo kgatamping e e kwa tlasetlase.Fa e le batho ba ba nang le molato wa madi le ba ba tsietsang, ga ba na go fetsa sephatlo sa malatsi a bone ba tshela.Mme fa e le nna, ke tla go ikanya.
51  Nkutlwele botlhoko, tlhe Modimo, go ya ka bopelonomi jwa gago jwa lorato.Phimola ditlolo tsa me go ya ka letlotlo la mautlwelobotlhoko a gago.
2  Ntlhatswe tlolo ya me ka botlalo,Mme o mphepafatse mo boleong jwa me.
3  Gonne nna ke itse ditlolo tsa me,Le boleo jwa me bo fa pele ga me ka metlha.
4  Ke leofetse wena, wena fela,Ke dirile se se bosula mo matlhong a gago,Gore o tle o nne yo o siameng fa o bua,Gore o tle o tlhoke molato fa o atlhola.
5  Bona! Ke tsholetswe mo tlolong ka ditlhabi tsa pelegi,Mmè o ne a inthwalela mo boleong.
6  Bona! O natefeletswe ke boammaaruri mo teng ga gago;Mme e kete o ka dira gore ke itse botlhale mo bothong jo bo fitlhegileng.
7  E kete o ka intshekisa mo boleong ka mosiama, gore ke tle ke nne phepa;E kete o ka ntlhapisa, gore ke nne mosweu go feta kapoko.
8  E kete o ka nkutlwisa boitumelo le boipelo,Gore marapo a o a thubagantseng a ipele.
9  Fitlhela sefatlhego sa gago maleo a me,Mme o phimole ditlolo tsa me tsotlhe.
10  Bopa pelo e e itshekileng mo go nna, tlhe Modimo,Mme o tsenye moya o mosha mo teng ga me, o o nitameng.
11  O se ka wa ntatlha wa ntlosa fa pele ga sefatlhego sa gago;Mme, tsweetswee, o se ka wa tlosa moya wa gago o o boitshepo mo go nna.
12  Busetsa boitumelo jwa poloko ya gago mo go nna,Mme e kete o ka ntshegetsa ka moya o o ratang.
13  Ke tla ruta batlodi ditsela tsa gago,Gore baleofi ba boele kwa go wena.
14  Nkgolole mo molatong wa madi, tlhe Modimo, Modimo wa poloko ya me,Gore loleme lwa me lo bolele tshiamo ya gago ka boipelo.
15  Jehofa, e kete o ka bula dipounama tseno tsa me,Gore molomo wa me o bolele pako ya gago.
16  Gonne ga o itumedisiwe ke setlhabelo—go seng jalo ke ne ke tla se ntsha;Ga o ipelele tshupelo e e fisiwang e feletse.
17  Ditlhabelo tse di yang kwa Modimong ke moya o o ngomogileng;Pelo e e phatlogileng le e e gateletsweng, wena Modimo, ga o kitla o e nyatsa.
18  A ko o dirisane sentle le Siona mo bomolemong jwa gago;E kete o ka aga dipota tsa Jerusalema.
19  Foo o tla itumedisiwa ke ditlhabelo tsa tshiamo,Ke setlhabelo se se fisiwang le tshupelo e e feletseng;Foo dipoo di tla isiwa tshupelo mo sebesong sa gago.
34  Ke tla baka Jehofa ka dinako tsotlhe;Pako ya gagwe e tla nna mo molomong wa me ka metlha. ב [Behth]
2  Moya wa me o tla ipelafatsa mo go Jehofa;Ba ba pelonolo ba tla utlwa mme ba tla ipela. ג [Giʹmel]
3  Godisang Jehofa le nna,A re godiseng leina la gagwe mmogo. ד [Daʹleth]
4  Ke ne ka botsa Jehofa, mme a nkaraba,Mme a nkgolola mo letshogong lotlhe la me. ה [Heʼ]
5  Ba ne ba mo leba mme ba phatsima,Mme go ne go ka se kgonege gore difatlhego tsa bone di tlhabiwe ke ditlhong. ז [Zaʹyin]
6  Yo o bogisiwang yono o ne a bitsa, mme Jehofa a utlwa.Mme A mmoloka mo matshwenyegong otlhe a gagwe. ח [Chehth]
7  Moengele wa ga Jehofa o thibelela go dikologa ba ba mmoifang,Mme o a ba namola. ט [Tehth]
8  Lekang mme lo bone gore Jehofa o molemo;Go itumela monna yo o nonofileng yo o tshabelang mo go ene. י [Yohdh]
9  Boifang Jehofa, lona baitshepi ba gagwe,Gonne ba ba mmoifang ga ba tlhaele sepe. כ [Kaph]
10  Ditawana tse di seriri di nnile le mo gonnye mme tsa tshwarwa ke tlala;Mme fa e le ba ba senkang Jehofa bone, ga ba na go tlhaela sepe se se molemo. ל [Laʹmedh]
11  Tlang, bana ke lona, ntheetsang;Ke tla lo ruta go boifa Jehofa. מ [Mem]
12  Ke mang motho yo o natefelelwang ke botshelo,Yo o ratang malatsi a a lekaneng gore a bone se se molemo? נ [Nun]
13  Dibela loleme lwa gago mo go se se bosula,Le dipounama tsa gago mo go bueng tsietso. ס [Saʹmekh]
14  Furalela se se bosula, mme o dire se se molemo;Senka kagiso, mme o e latelele. ע [ʽAʹyin]
15  Matlho a ga Jehofa a mo basiaming,Le ditsebe tsa gagwe di ntlheng ya go goa ga bone ba kopa thuso. פ [Peʼ]
16  Sefatlhego sa ga Jehofa se kgatlhanong le ba ba dirang se se bosula,Gore a fedise go umakiwa ga bone mo lefatsheng. צ [Tsa·dhehʹ]
17  Ba ne ba goa, mme Jehofa a utlwa,Mme a ba golola mo matshwenyegong otlhe a bone. ק [Qohph]
18  Jehofa o gaufi le ba ba pelo e phatlogileng;Mme o boloka ba ba moya o pitlaganeng. ר [Rehsh]
19  Masetlapelo a mosiami a mantsi,Mme Jehofa o mo golola mo go one otlhe. ש [Shin]
20  O disa marapo otlhe a yoo;Ga go na lepe la one le le robegileng. ת [Taw]
21  Masetlapelo a tla bolaya moikepi;Mme ba ba tlhoileng mosiami ba tla bonwa molato.
22  Jehofa o golola moya wa batlhanka ba gagwe;Mme ga go na ope wa ba ba tshabelang mo go ene yo o tla bonwang molato.
89  Ke tla opela ka bosakhutleng kaga dipontsho tsa ga Jehofa tsa bopelonomi jwa lorato.Ke tla itsise boikanyegi jwa gago ka molomo wa me kokomana morago ga kokomana.
2  Gonne ke rile: “Bopelonomi jwa lorato bo tla nna bo agilwe ka bosakhutleng;Fa e le magodimo, o boloka boikanyegi jwa gago bo tlhomamisitswe ka thata mo go one.”
3  “Ke dirile kgolagano le wa me yo ke mo tlhophileng;Ke ikanetse Dafide motlhanka wa me,
4  ‘Ke tla tlhomamisa losika lwa gago ka thata le eleng ka bosakhutleng,Mme ke tla aga setulo sa gago sa bogosi kokomana morago ga kokomana.’” Seʹlah.
5  Mme magodimo a tla baka tiro ya gago e e gakgamatsang, wena Jehofa,Ee, boikanyegi jwa gago mo phuthegong ya baitshepi.
6  Gonne ke mang kwa loaping yo o ka tshwantshiwang le Jehofa?Ke mang yo o ka tshwanang le Jehofa mo go bomorwa Modimo?
7  Modimo o tshwanetse go tshwarwa ka tshisimogo mo setlhopheng se se atamalaneng thata sa baitshepi;O mogolo e bile o a boitshega mo go botlhe ba ba mo dikologileng.
8  Ao tlhe Jehofa Modimo wa masomosomo,Ke mang yo o matlhagatlhaga jaaka wena, Jah?Le boikanyegi jwa gago bo go dikologile.
9  O busa mo godimo ga go kokomoga ga lewatle;Fa le tsholetsa makhubu a lone wena o a a sisibatsa.
10  Wena ka bowena o thubagantse Rahabe, fela jaaka mongwe yo o bolailweng.O gasamisitse baba ba gago ka lebogo la nonofo ya gago.
11  Legodimo ke la gago, lefatshe le lone ke la gago;Naga e e ungwang le se se tletseng mo go yo-ne—di thailwe ke we-na.
12  Bokone le borwa—di bopilwe ke wena;Tabore le Heremone—di goa ka boipelo mo leineng la gago.
13  Lebogo le le nang le thata ke la gago,Seatla sa gago se nonofile,Seatla sa gago sa moja se godisitswe.
14  Tshiamo le katlholo ke lefelo le le tlhomameng la setulo sa gago sa bogosi;Bopelonomi jwa lorato le boammaaruri di tla fa pele ga sefatlhego sa gago.
15  Go itumela batho ba ba itseng mokgosi wa boipelo.Ao tlhe Jehofa, ba nna ba tsamaya mo leseding la sefatlhego sa gago.
16  Ba ipela mo leineng la gago letsatsi lotlheMme ba godisiwa mo tshiamong ya gago.
17  Gonne o bontle jwa nonofo ya bone;Mme lonaka lwa rona lo godisiwa ka kamogelo ya gago.
18  Gonne thebe ya rona ke ya ga Jehofa,Mme kgosi ya rona ke ya Moitshepi wa Iseraele.
19  Ka nako eo o ne wa bua mo ponatshegelong le batho ba gago ba ba ikanyegang,Mme o ne wa re:“Ke beile thuso mo go yo o thata;Ke godisitse yo o tlhophilweng mo bathong.
20  Ke bone Dafide motlhanka wa me;Ke mo tloditse ka leokwane la me le le boitshepo,
21  Yo seatla sa me se tla nitamang mo go ene,Yo lebogo la me le tla mo nonotshang.
22  Ga go na mmaba ope yo o tla batlang sepe ka kgang mo go ene,E bile ga go na morwa ope wa tshiamololo yo o tla mmogisang.
23  Mme ke ne ka thubaganya baba ba gagwe fa pele ga gagwe,Mme ka nna ka itaya ba ba mo tlhoileng thata.
24  Mme boikanyegi jwa me le bopelonomi jwa me jwa lorato di na le ene,Le lonaka lwa gagwe lo godisitswe mo leineng la me.
25  Mme ke beile seatla sa gagwe mo lewatlengLe seatla sa gagwe sa moja mo dinokeng.
26  Ene o tlhaeletsa kwa go nna a re, ‘O Rre,Modimo wa me le Lefika la poloko ya me.’
27  Gape, nna ka bonna ke tla mmaya go nna leitibolo,Yo o kwa godimodimo wa dikgosi tsa lefatshe.
28  Ke tla boloka bopelonomi jwa me jwa lorato mo go ene ka bosakhutleng,Mme kgolagano ya me e tla ikanyega mo go ene.
29  Mme ruri ke tla tlhoma losika lwa gagwe ka bosaengkaeLe setulo sa gagwe sa bogosi jaaka malatsi a legodimo.
30  Fa bomorwawe ba tlogela molao wa meMme ba sa tsamaye mo ditshwetsong tsa me tsa boatlhodi,
31  Fa ba tlontlolola melao ya meMme ba sa boloke ditaolo tsa me,
32  Ke tla lebisa tlhokomelo ya me mo tlolong ya bone ka thobaneLe mo phosong ya bone ka dititeo.
33  Mme bopelonomi jwa me jwa lorato ga nkitla ke bo tlosa mo go ene,E bile ga nkitla ke itshupa ke le maaka malebana le boikanyegi jwa me.
34  Ga nkitla ke tlontlolola kgolagano ya me,Le gone ga nkitla ke fetola mafoko a a tswang mo dipounameng tsa me.
35  Fa ke setse ke ikanne mo boitshepong jwa me,Ga nkitla ke bolelela Dafide maaka.
36  Losika lwa gagwe lo tla itshupa e le lwa bosakhutleng,Le setulo sa gagwe sa bogosi se tla nna jaaka letsatsi fa pele ga me.
37  Se tla tlhomamisiwa ka thata jaaka ngwedi ka bosakhutleng,Le jaaka mosupi yo o ikanyegang mo loaping.” Seʹlah.
38  Mme wena—o latlhile e bile o nna o nyatsa;O shakgaletse motlodiwa wa gago.
39  O ganne kgolagano ya motlhanka wa gago;O itshepololetse serwalo sa gagwe sa segosi fa fatshe.
40  O thubile masaka a gagwe otlhe a maje;O dirile dithako tsa gagwe tsa tshireletso marope.
41  Botlhe ba ba fetang ka tsela ba mo thopile;Ene o fetogile kgobo mo baagelaning ba gagwe.
42  Wena o godisitse seatla sa baba ba gagwe sa moja;O dirile gore baba ba gagwe botlhe ba ipele.
43  Mo godimo ga moo, gape o tshwara tšhaka ya gagwe jaaka mmaba,Mme o dirile gore a se ka a gatela pele mo tlhabanong.
44  O dirile gore a kgaotse mo phatsimong ya gagwe,Le setulo sa gagwe sa bogosi o se digetse fa fatshe.
45  O khutshwafaditse malatsi a bosha jwa gagwe;O mmipile ka ditlhong. Seʹlah.
46  O tla nna o iphitlhile ka lobaka lo lo kae, Jehofa? Ka bosakhutleng?A tšararego ya gago e tla nna e tuka fela jaaka molelo?
47  Gakologelwa gore ke na le lobaka lo lo kae lwa botshelo.A o bopetse bomorwa batho botlhe lefela?
48  Ke monna ofe yo o nonofileng yo o tshelang yo o se kitlang a bona loso?A o ka falotsa moya wa gagwe mo seatleng sa Sheole? Seʹlah.
49  Ditiro tsa gago tsa pele tsa bopelonomi jwa lorato di kae, tlhe Jehofa,Tse o neng wa ikanela Dafide ka ga tsone mo boikanyeging jwa gago?
50  Gakologelwa, tlhe Jehofa, kgobo mo batlhankeng ba gago,Go tshola mo sehubeng sa me kgobo ya ditšhaba tsotlhe tse dintsi,
51  Kafa baba ba gago ba kgobileng ka gone, tlhe Jehofa,Kafa ba kgobileng motlhala wa dinao tsa motlodiwa wa gago ka gone.
52  A go bakwe Jehofa ka bosakhutleng. Amen le Amen.
136  Ntshetsang Jehofa ditebogo, gonne o molemo:Gonne bopelonomi jwa gagwe jwa lorato ke jwa bosakhutleng;
2  Ntshetsang Modimo wa medimo ditebogo:Gonne bopelonomi jwa gagwe jwa lorato ke jwa bosakhutleng;
3  Ntshetsang Morena wa barena ditebogo:Gonne bopelonomi jwa gagwe jwa lorato ke jwa bosakhutleng;
4  Modiri wa dilo tse di gakgamatsang, tse dikgolo a le nosi:Gonne bopelonomi jwa gagwe jwa lorato ke jwa bosakhutleng;
5  Ene Yo o dirang magodimo ka tlhaloganyo:Gonne bopelonomi jwa gagwe jwa lorato ke jwa bosakhutleng;
6  Ene Yo o namalatsang lefatshe mo godimo ga metsi:Gonne bopelonomi jwa gagwe jwa lorato ke jwa bosakhutleng;
7  Ene Yo o dirang masedi a magolo:Gonne bopelonomi jwa gagwe jwa lorato ke jwa bosakhutleng;
8  Le letsatsi gore le laole motshegare:Gonne bopelonomi jwa gagwe jwa lorato ke jwa bosakhutleng;
9  Ngwedi le dinaledi gore di laole mmogo bosigo:Gonne bopelonomi jwa gagwe jwa lorato ke jwa bosakhutleng;
10  Ene Yo o kgemethang Egepeto ka go kgemetha maitibolo a yone:Gonne bopelonomi jwa gagwe jwa lorato ke jwa bosakhutleng;
11  Le ene Yo o ntshang Iseraele mo gare ga bone:Gonne bopelonomi jwa gagwe jwa lorato ke jwa bosakhutleng;
12  Ka seatla se se nonofileng le ka lebogo le le otlolotsweng:Gonne bopelonomi jwa gagwe jwa lorato ke jwa bosakhutleng;
13  Ene Yo o kgaoganyang Lewatle le Lehibidu dikarolo:Gonne bopelonomi jwa gagwe jwa lorato ke jwa bosakhutleng;
14  Le yo o neng a dira gore Iseraele a fete mo gare ga lone:Gonne bopelonomi jwa gagwe jwa lorato ke jwa bosakhutleng;
15  Le yo o neng a tlhotlhorela Faro le mophato wa gagwe wa sesole mo Lewatleng le Lehibidu:Gonne bopelonomi jwa gagwe jwa lorato ke jwa bosakhutleng;
16  Ene Yo o dirang gore batho ba gagwe ba tsamaye go ralala naga:Gonne bopelonomi jwa gagwe jwa lorato ke jwa bosakhutleng;
17  Ene Yo o kgemethang dikgosi tse dikgolo:Gonne bopelonomi jwa gagwe jwa lorato ke jwa bosakhutleng;
18  Le yo o neng a bolaya dikgosi tse di tlotlometseng:Gonne bopelonomi jwa gagwe jwa lorato ke jwa bosakhutleng;
19  Le Sihone kgosi ya Baamore:Gonne bopelonomi jwa gagwe jwa lorato ke jwa bosakhutleng;
20  Le Oge kgosi ya Bashana:Gonne bopelonomi jwa gagwe jwa lorato ke jwa bosakhutleng;
21  Le yo o neng a ntsha lefatshe la bone e le boswa:Gonne bopelonomi jwa gagwe jwa lorato ke jwa bosakhutleng;
22  Boswa jwa ga Iseraele motlhanka wa gagwe:Gonne bopelonomi jwa gagwe jwa lorato ke jwa bosakhutleng;
23  Yo o neng a re gakologelwa re le mo boemong jwa rona jo bo kwa tlase:Gonne bopelonomi jwa gagwe jwa lorato ke jwa bosakhutleng;
24  Le yo o neng a nna a re kgophola gangwe le gape mo babeng ba rona:Gonne bopelonomi jwa gagwe jwa lorato ke jwa bosakhutleng;
25  Ene Yo o nayang nama yotlhe dijo:Gonne bopelonomi jwa gagwe jwa lorato ke jwa bosakhutleng;
26  Ntshetsang Modimo wa magodimo ditebogo:Gonne bopelonomi jwa gagwe jwa lorato ke jwa bosakhutleng.
62  Ruri moya wa me o letetse Modimo ka tidimalo.Poloko ya me e tswa kwa go ene.
2  Ruri ke lefika la me le poloko ya me, bogodimo jwa me jo bo sireletsegileng;Ga ke na go reketlisiwa thata.
3  Lo tla tswelela ka botsenwa ka lobaka lo lo kae kgatlhanong le monna yo lo tlileng go mmolaya?Lotlhe lo tshwana le lobota lo lo sekameng, lobota lwa maje lo lo kgoromelediwang mo teng.
4  Ruri ba naya kgakololo gore ba gogele motho go mo ntsha seriti;Ba ipelela maaka.Ba segofatsa ka molomo, mme mo teng ga bone ba a hutsa. Seʹlah.
5  Ruri letela Modimo ka tidimalo, wena moya wa me,Ka gonne tsholofelo ya me e tswa kwa go ene.
6  Ruri ke lefika la me le poloko ya me, bogodimo jwa me jo bo bolokesegileng;Ga ke na go reketlisiwa.
7  Poloko ya me le kgalalelo ya me di mo Modimong.Lefika la me le le nonofileng, botshabelo jwa me bo mo Modimong.
8  Mo ikanyeng ka dinako tsotlhe, lona batho.Tshololelang pelo ya lona fa pele ga gagwe.Modimo ke botshabelo jwa rona. Seʹlah.
9  Ruri bomorwa motho wa mo lefatsheng ke moya o o hemelwang kwa ntle,Bomorwa batho ke maaka.Fa ba beilwe mo sekaleng botlhe fela ba motlhofo go feta moya o o hemelwang kwa ntle.
10  Lo se ka lwa ikanya go tsietsa,Le fa e le go nna ba ba se nang mosola ka ntlha ya bonokwane fela.Fa go direga gore se lo itshedisang ka sone se tote, lo se ka lwa tlhoma pelo ya lona mo go sone.
11  Modimo o buile gangwe, mme ke utlwile seno gabedi,Gore nonofo ke ya Modimo.
12  Gape bopelonomi jwa lorato ke jwa gago, wena Jehofa,Gonne o lefa mongwe le mongwe go ya ka tiro ya gagwe.
73  Ruri Modimo o molemo mo go Iseraele, mo go ba ba phepa mo pelong.
2  Fa e le nna, dinao tsa me di ne di batlile di fapoga,Dikgato tsa me di ne di batlile di reledisiwa.
3  Gonne ke ne ka tswela baipelafatsi pelo,Fa ke ne ke bona kagiso ya baikepi.
4  Gonne ga ba na ditlhabi tsa loso;Mme mpa ya bone e nonne.
5  Ga ba mo matshwenyegong a motho yo o nang le go swa,E bile ga ba lerelwe sebetso go tshwana le batho ba bangwe.
6  Ka jalo mabela a nnile sebaga sa bone;Thubakanyo e ba apesa jaaka seaparo.
7  Leitlho la bone le rotogile ka ntlha ya monono;Ba fetile megopolo ya pelo.
8  Ba a sotla e bile ba bua ka se se bosula;Ba bua ka go tsietsa ka mokgwa wa boikgodiso.
9  Ba beile molomo wa bone kwa magodimong,Mme loleme lwa bone lo tsamayatsamaya mo lefatsheng.
10  Ka jalo o busetsa batho ba gagwe mo lefelong leno,Mme ba tshololelwa metsi a se se tletseng.
11  Mme ba rile: “Modimo o itsile jang?A mme go na le kitso mo go Mogodimodimo?”
12  Bona! Bano ke baikepi, ba ba iketlileng ka bosakhutleng.Ba okeditse se ba itshedisang ka sone.
13  Eleruri ke ntlafaditse pelo ya me lefelaKa ba ka tlhapela diatla tsa me lefela mo go tlhokeng molato.
14  Ke ne ka lerediwa sebetso letsatsi lotlhe,Mme kotlhao ya me e tla moso le moso.
15  Fa nkabo ke rile: “Ke tla bolela kgang jalo,”Bona! nkabo ke dirile ka boferefereKgatlhanong le kokomana ya bomorwao.
16  Ke ne ka nna ka akanya gore ke tle ke itse seno;E ne e le matshwenyego mo matlhong a me,
17  Go fitlha ke tla mo lefelong le legolo le le boitshepo la Modimo.Ke ne ke batla go lemoga isagwe ya bone.
18  Eleruri o ba baya mo lefelong le le boreledi.O dirile gore ba we ba nne marope.
19  A bo ba fetogile selo sa go akabalelwa ka ponyo ya leitlho jang ne!A bo ba fitlhile kwa bokhutlong jwa bone, ba fedisitswe ka letshogo la tshoganyetso!
20  Jaaka toro morago ga go tsoga, wena Jehofa,Ka jalo fa o ikurusa o tla nyatsa setshwano sa bone.
21  Gonne pelo ya me e ne e le botlhokoMme mo diphilong tsa me ke ne ke tsunyediwa ke setlhabi,
22  Ke ne ke sa akanye e bile ke sa itse;Ke ne ka nna jaaka diphologolo fela mo ponong ya gago.
23  Mme ke na le wena ka metlha;O tshwere seatla sa me sa moja.
24  O tla nkgoga ka kgakololo ya gago,Mme morago ga moo o tla nkisa kgalalelong.
25  Ke na le mang kwa magodimong?E bile kwantle ga gago ga ke na sepe se sengwe se se nnatefelelang mo lefatsheng.
26  Mmele wa me le pelo ya me di koafetse.Modimo ke lefika la pelo ya me le kabelo ya me ka bosakhutleng.
27  Gonne bona! bone ba ba ithibang mo go wena ba tla nyelela.Ruri o tla didimatsa mongwe le mongwe yo o go tlogelang a ya boitsholong jo bo maswe.
28  Mme fa e le nna, go atamela Modimo go molemo mo go nna.Ke beile botshabelo jwa me mo go Morena Molaodimogolo Jehofa,Gore ke bolele ditiro tsotlhe tsa gago.
85  O ipeletse lefatshe la gago, wena Jehofa;O busitse ba ba isitsweng botshwarwa ba ga Jakobe.
2  O itshwaretse tlolo ya batho ba gago;O bipile boleo jwa bone jotlhe. Seʹlah.
3  O laotse tšhakgalo yotlhe ya gago;O boetse morago go tswa mo bogaleng jwa gago jo bo tukang.
4  Re buse, tlhe Modimo wa poloko ya rona,O tlose go re galefela ga gago.
5  A o tla re tukela bogale ka bosakhutleng?A o tla ntshetsa bogale jwa gago mo kokomaneng morago ga kokomana?
6  A ga o kitla o re tshedisa gape,Gore batho ba gago ba tle ba ipele mo go wena?
7  Ao tlhe Jehofa, re bontshe bopelonomi jwa gago jwa lorato,O bo o re neye poloko ya gago.
8  Ke tla utlwa se Modimo wa boammaaruri Jehofa a tla se buang,Gonne o tla bua kagiso le batho ba gagwe le mo bathong ba gagwe ba ba ikanyegang,Mme a ba se ka ba boela kwa go itshepeng.
9  Eleruri poloko ya gagwe e gaufi le ba ba mmoifang,Gore kgalalelo e age mo lefatsheng la rona.
10  Fa e le bopelonomi jwa lorato le boammaaruri, di kopane;Tshiamo le kagiso—di atlane.
11  Boammaaruri ka bojone bo tla tlhoga mo lefatsheng ka bolone,Mme tshiamo e tla leba kwa tlase go tswa kwa magodimong.
12  Gape Jehofa ene, o tla naya se se molemo,Le lefatshe la rona le tla ntsha kungo ya lone.
13  Tshiamo e tla tsamaya fa pele ga gagwe,Mme e tla dira tsela ka dikgato tsa gagwe.
108  Pelo ya me e nitame, wena Modimo.Ke tla opela ke bo ke letse pina,Le kgalalelo ya me.
2  A ko o thanye, wena seletswa sa megala; le we-na, harepa.Ke tla tsosa bosa.
3  Ke tla go baka mo gare ga ditšhaba, wena Jehofa;Mme ke tla go leletsa pina mo gare ga ditlhopha tsa ditšhaba.
4  Gonne bopelonomi jwa gago jwa lorato bo bogolo go fitlha kwa magodimong,Le boammaaruri jwa gago go fitlha kwa loaping.
5  A ko o godisediwe kwa godimo ga magodimo, wena Modimo;A kgalalelo ya gago e nne kwa godimo ga lefatshe lotlhe.
6  Gore baratwa ba gago ba tle ba namolwe,Ako o boloke ka seatla sa gago sa moja mme o nkarabe.
7  Modimo o buile mo boitshepong jwa gagwe:“Ke tla itumela, ke tla ntsha Shekema go nna kabelo;Le lebala le le kwa tlase la Sukothe ke tla le lekanya.
8  Gileade ke ya me; Manase ke ya me;Le Eferaime ke kago ya phemelo ya wa me yo o kwa tlhogong;Juda ke lore lwa me lwa molaodi.
9  Moabe ke pitsa ya me e e tlhatswetsang.Ke tla latlhela mpaatšhane wa me mo Edoma.Ke tla goa ka phenyo mo Filisitia.”
10  Ke mang yo o tla ntlisang mo motseng o o sireletsegileng?Ke mang yo ruri a tla nkgogang go ya go fitlha kwa Edoma?
11  A ga se wena, Modimo, o re latlhilengE bile o sa tswe le masole a rona jaaka Modimo?
12  A ko o re thuse mo matshwenyegong,E re ka poloko ya motho wa mo lefatsheng e se na mosola.
13  Re tla bona maatla a botlhaga ka Modimo,Mme ene ka boene o tla gataka baba ba rona.
57  Nkutlwele botlhoko, we-na Modimo, nkutlwele botlhoko,Gonne moya wa me o tshabetse mo go wena;Mme ke tshabela mo moriting wa diphuka tsa gago go fitlha dipitlagano di feta.
2  Ke biletsa kwa Modimong Mogodimodimo, kwa Modimong wa boammaaruri yo o di fedisang ka ntlha ya me.
3  O tla romela go tswa kwa legodimong mme a mpoloke.Ruri o tla tlhakanya tlhogo yo o mpharumelang. Seʹlah.Modimo o tla romela bopelonomi jwa gagwe jwa lorato le boammaaruri jwa gagwe.
4  Moya wa me o fa gare ga ditau;Ga go se nka se dirang fa e se go lala fa gare ga bakometsi, bomorwa batho,Ba meno a bone e leng marumo le metswi,Le ba loleme lwa bone e leng tšhaka e e bogale.
5  A ko o godisediwe kwa godimo ga magodimo, wena Modimo;A kgalalelo ya gago e nne kwa godimo ga lefatshe lotlhe.
6  Ba baakanyeditse dikgato tsa me letlowa;Moya wa me o obegile.Ba epile lemena fa pele ga me;Ba wetse mo gare ga lone. Seʹlah.
7  Pelo ya me e nitame, wena Modimo,Pelo ya me e nitame.Ke tla opela ke bo ke letse pina.
8  A ko o thanye, wena kgalalelo ya me;A ko o thanye, wena seletswa sa megala; le wena harepa.Ke tla tsosa bosa.
9  Ke tla go baka mo gare ga ditšhaba, wena Jehofa;Ke tla go leletsa pina mo gare ga ditlhopha tsa ditšhaba.
10  Gonne bopelonomi jwa gago jwa lorato bo bogolo go fitlha kwa magodimong,Le boammaaruri jwa gago go fitlha kwa loaping.
11  A ko o godisediwe kwa godimo ga magodimo, wena Modimo;A kgalalelo ya gago e nne kwa godimo ga lefatshe lotlhe.
100  Goelang kwa go Jehofa ka phenyo, lona lotlhe batho ba lefatshe.
2  Direlang Jehofa ka go ipela.Tsenang kwa go ene lo goa ka boipelo.
3  Itseng gore Jehofa ke Modimo.Ke ene a re dirileng, e seng rona ka borona.Re batho ba gagwe le dinku tsa mafulo a gagwe.
4  Tsenang mo dikgorong tsa gagwe ka go ntsha ditebogo,Mo malwapeng a gagwe ka pako.Mo ntshetseng ditebogo, bakang leina la gagwe.
5  Gonne Jehofa o molemo;Bopelonomi jwa gagwe jwa lorato ke jwa bosakhutleng,Le boikanyegi jwa gagwe ke jwa kokomana morago ga kokomana.
149  Bakang Jah!Opelelang Jehofa pina e ntšha,Pako ya gagwe mo phuthegong ya batho ba ba ikanyegang.
2  A Iseraele a ipelele Modiri wa gagwe yo Mogolo,Bomorwa Siona—a ba ipelele Kgosi ya bone.
3  A ba bake leina la gagwe ka go bina.A ba mo leletse pina ka moropana le ka harepa.
4  Gonne Jehofa o ipelela batho ba gagwe.O ntlafatsa ba ba pelonolo ka poloko.
5  A batho ba ba ikanyegang ba itumele mo kgalalelong;A ba goe ka boipelo mo malaong a bone.
6  A dipina tse di bakang Modimo di nne mo mometsong wa bone,Mme tšhaka e e magalemabedi e nne mo seatleng sa bone,
7  Go diragatsa pusoloso mo ditšhabeng,Dikgalemo mo ditlhopheng tsa ditšhaba,
8  Go bofa dikgosi tsa bone ka dibofo tsa tshipiLe ba ba galalediwang ba bone ka mehiri ya tshipi,
9  Go diragatsa mo go bone tshwetso ya boatlhodi e e kwadilweng.Bontlentle jo bo ntseng jalo ke jwa batho ba gagwe botlhe ba ba ikanyegang.Bakang Jah!
87  Motheo wa gagwe o mo dithabeng tse di boitshepo.
2  Jehofa o rata dikgoro tsa Siona thataGo feta metlaagana yotlhe ya ga Jakobe.
3  Go buiwa dilo tse di galalelang kaga gago, wena motse o o boitshepo wa Modimo wa boammaaruri. Seʹlah.
4  Ke tla umaka Rahabe le Babelona jaaka bangwe ba bao ba nkitseng;Filisitia le Ture ke bano, mmogo le Kushe:“Yono ke yo o tsholetsweng gone.”
5  Mme go tla buiwa jaana kaga Siona:“Mongwe le mongwe o tsholetswe kwa go ene.”Mme Mogodimodimo o tla mo tlhomamisa ka thata.
6  Jehofa ka boene o tla bolela, fa a kwala ditšhaba:“Yono ke yo o tsholetsweng gone.” Seʹlah.
7  Gape go tla nna le baopedi mmogo le ba ba binang mebino ya sediko:“Metswedi ya me yotlhe e mo go wena.”
93  Jehofa e setse e le kgosi!O apere tlotlomalo;Jehofa o apere—o ikgatlhile ka nonofo.Naga e e ungwang le yone e tlhomama ka thata gore e se ka ya reketlisiwa.
2  Setulo sa gago sa bogosi se tlhomamisitswe ka thata go tswa bogologolong;O tswa kwa bosasimologeng.
3  Dinoka di tsholeditse, wena Jehofa,Dinoka di tsholeditse modumo wa tsone;Dinoka di nna di tsholetsa modumo wa tsone wa go kgaphasela.
4  Kwa godimo ga medumo ya metsi a mantsi, makhubu a magolo a lewatle a a itaaganang,Jehofa o tlotlometse kwa bogodimong.
5  Dikgakololo tsa gago di itshupile di ikanyega thata.Ntlo ya gago e tshwanelwa ke boitshepo ka malatsi a le mantsi, wena Jehofa.
77  Ke tla goela kwa Modimong ka lentswe la me,Ka lentswe la me kwa Modimong, mme ru-ri o tla ntshekegela tsebe.
2  Ke batlile Jehofa mo motlheng wa matshwenyego a me.Bosigo seatla sa me se otlologile mme ga se kgwaralale;Moya wa me o ganne go gomodiwa.
3  Ke tla gakologelwa Modimo mme ke fuduege;Ke tla bontsha go tshwenyega, gore moya wa me o tle o koafale. Seʹlah.
4  O tshwere dintshi tsa me;Ke fuduegile, mme ga ke kgone go bua.
5  Ke akantse ka metlha ya bogologolo,Ka dingwaga tsa nako e e fetileng e e sa tlhomamisegeng.
6  Ke tla gakologelwa mmino wa me wa mogala bosigo;Ke tla bontsha go tshwenyega ka pelo ya me,Mme moya wa me o tla batla ka kelotlhoko.
7  A Jehofa o tla nna a latlha ka bosakhutleng,A mme ga a na go tlhola a itumedisiwa gape?
8  A bopelonomi jwa gagwe jwa lorato bo khutlile ka bosakhutleng?A lefoko la gagwe le nnile lefela go tswa kokomaneng go ya kokomaneng?
9  A Modimo o lebetse go nna pelonomi,Kgotsa a o khutlisitse mautlwelobotlhoko a gagwe ka bogale? Seʹlah.
10  A mme ke tla nna ke re: “Seno ke sone se se ntlhabang,Go fetoga ga seatla sa moja sa Mogodimodimo”?
11  Ke tla gakologelwa ditiro tsa ga Jah;Gonne ke tla gakologelwa tiro ya gago e e gakgamatsang ya bogologolo.
12  Mme ruri ke tla tlhatlhanya ka tiro yotlhe ya gago,Ke tla akanya ka ditiro tsa gago.
13  Wena Modimo, tsela ya gago e mo lefelong le le boitshepo.Ke mang yo e leng Modimo yo mogolo jaaka Modimo?
14  O Modimo wa boammaaruri, yo o dirang ka tsela e e gakgamatsang.O dirile gore ditšhaba di itse nonofo ya gago.
15  O golotse batho ba gago ka lebogo la gago,Barwa ba ga Jakobe le ba ga Josefa. Seʹlah.
16  Metsi a go bone, wena Modimo,Metsi a go bone; a ne a simolola go nna mo ditlhabing tse di botlhoko thata.Le madiba a a boteng a metsi a ne a simolola go fuduega.
17  Maru a tsholotse metsi ka tumo;Magodimo a a maru a ntshitse modumo.Gape, metswi ya gago e ne ya ya kwa le kwa.
18  Modumo wa tumo ya gago ya maru o ne o tshwana le maotwana a kara;Dikgadima di bonesitse naga e e ungwang;Lefatshe la fuduega mme la simolola go reketla.
19  Tsela ya gago e ne e ralala lewatle,Mme tselana ya gago e ne e le ralala metsi a mantsi;Mme motlhala wa dinao tsa gago ga o ise o itsiwe.
20  O gogile batho ba gago fela jaaka letsomane,Ka seatla sa ga Moshe le Arone.
144  A go bakwe Jehofa Lefika la me,Yo o rutang diatla tsa me tlhabano,Menwana ya me ntwa;
2  Bopelonomi jwa me jwa lorato le kago ya me e e thata,Bogodimo jwa me jo bo sireletsegileng le Mofalotsi wa me,Thebe ya me le Yo ke tshabetseng mo go ene,Ene Yo o fenyang ditšhaba kafa tlase ga me.
3  Wena Jehofa, motho ke eng gore o mo tseye tsia,Morwa motho yo o nang le go swa gore o mo tlhokomele?
4  Motho o tshwana le moya o o hemelwang kwa ntle;Malatsi a gagwe a ntse jaaka moriti o o fetang.
5  Ao tlhe Jehofa, oba magodimo a gago gore o fologe;Ama dithaba gore di kue mosi.
6  Sedifatsa ka logadima gore o ba gasamise;Romela metswi ya gago gore o ba tlhakatlhakanye.
7  Ntsha diatla tsa gago go tswa kwa bogodimong;Mphalotse o bo o nkgolole mo metsing a mantsi,Mo seatleng sa batswakwa,
8  Ba molomo wa bone o buileng se se seng boammaaruriLe ba seatla sa bone sa moja e leng seatla sa moja sa maaka.
9  Wena Modimo, ke tla go opelela pina e ntšha.Ke tla go leletsa pina mo seletsweng sa megala e e lesome,
10  Ene Yo o nayang dikgosi poloko,Ene Yo o gololang Dafide motlhanka wa gagwe mo tšhakeng e e utlwisang botlhoko.
11  Mphalotsa o nkgolole mo seatleng sa batswakwa,Ba molomo wa bone o buileng se se seng boammaaruriLe ba seatla sa bone sa moja e leng seatla sa moja sa maaka,
12  Ba ba reng: “Bomorwaarona ba tshwana le dimelanyana tse di godileng mo bosheng jwa tsone,Bomorwadiarona ba tshwana le dikhutlo tse di setilweng ka mokgwa wa tsa ntlo ya segosi,
13  Dipolokelo tsa rona di tletse, di ntsha dilwana tsa mefutafuta,Matsomane a rona a ntsifala ka dikete, le le lengwe le nna dikete di le lesome, mo mebileng ya rona,
14  Dikgomo tsa rona di imetswe, mme ga di a phatloga e bile ga di a folotsa,E bile ga go na selelo mo dipatlelong tsa rona.
15  Go itumela setšhaba se go ntseng fela jalo mo go sone!”Go itumela setšhaba se Modimo wa sone e leng Jehofa!
46  Modimo ke botshabelo le nonofo ya rona,Thuso e e motlhofo go bonwa mo matshwenyegong.
2  Ke gone ka moo re se kitlang re boifa, le fa lefatshe le fetogaLe fa dithaba di reketlela mo pelong ya lewatle le legolo;
3  Le fa metsi a lone a fuduega, a phoka lefulo,Le fa dithaba di reketlisiwa ke pheretlhego ya lone. Seʹlah.
4  Go na le noka e melatswana ya yone e ipedisang motse wa Modimo,Motlaagana o mogolo o o boitshepo go gaisa yotlhe wa Mogodimodimo.
5  Modimo o mo gare ga motse; ga o na go reketlisiwa.Modimo o tla o thusa fa go nna moso.
6  Ditšhaba di ne tsa fuduega, magosi a reketla;O ne a utlwatsa modumo ka lentswe la gagwe, lefatshe la gakologa.
7  Jehofa wa masomosomo o na le rona;Modimo wa ga Jakobe ke bogodimo jwa rona jo bo sireletsegileng. Seʹlah.
8  Tlang, lona batho, lo bone ditiro tsa ga Jehofa,Kafa a beileng ditiragalo tse di akabatsang ka teng mo lefatsheng.
9  O dira gore dintwa di kgaotse go ya kwa ntlheng ya lefatshe.O roba bora gape o robaganya lerumo;O fisa dikoloi mo molelong.
10  “Ineeleng, lona batho, mme lo itse gore ke nna Modimo.Ke tla godisiwa mo ditšhabeng,Ke tla godisiwa mo lefatsheng.”
11  Jehofa wa masomosomo o na le rona;Modimo wa ga Jakobe ke bogodimo jwa rona jo bo sireletsegileng. Seʹlah.
114  Fa Iseraele a ne a tswa mo Egepeto,Fa ntlo ya ga Jakobe e ne e tswa mo setšhabeng se se buang ka tsela e e sa tlhaloganyegeng,
2  Juda o ne a nna lefelo la gagwe le le boitshepo,Iseraele ya nna puso ya gagwe e kgolo.
3  Lewatle le ne la bona mme la tshaba;Fa e le Joredane yone, e ne ya simolola go boela morago.
4  Dithaba tsa kalapa jaaka diphelefu,Le dithota jaaka dikwanyana.
5  Mathata e ne e le eng ka we-na, lewatle, mo o neng wa tshaba,Wena Joredane, mo o neng wa simolola go boela morago?
6  Lona dithaba, mo lo neng lwa tlolaka jaaka diphelefu;Lona dithota, lwa tlolaka jaaka dikwanyana?
7  Nna mo ditlhabing tse di botlhoko thata ka ntlha ya Morena, wena lefatshe,Ka ntlha ya Modimo wa ga Jakobe,
8  Yo o fetolang lefika go nna mogobe wa metsi o o tletseng lotlhaka,Lefika la legweka go nna motswedi wa metsi.
37  O se ka wa itshupa o galefile ka ntlha ya badirabosula.O se ka wa tswela ba ba dirang tshiamololo pelo.
2  Gonne ba tla swaba ka bofefo jaaka bojang,Mme ba tla nyelela jaaka bojang jo bosha jo botala. ב [Behth]
3  Ikanye Jehofa mme o dire molemo;Aga mo lefatsheng, mme o dire ka boikanyegi.
4  Gape o itumelele Jehofa thata,Mme o tla go naya dikopo tsa pelo ya gago. ג [Giʹmel]
5  Pitikela tsela ya gago mo go Jehofa,O mo ikanye, mme o tla tsaya kgato.
6  Mme ruri o tla tlisa tshiamo ya gago jaaka lesedi,Le tshiamiso ya gago jaaka sethoboloko. ד [Daʹleth]
7  Didimala fa pele ga ga JehofaMme o mo lete ka tlhologelelo.O se ka wa itshupa o galefetse ope yo o atlegisang tsela ya gagwe,Motho yo o diragatsang dikgopolo tsa gagwe. ה [Heʼ]
8  Tlogela bogale mme o lese tšararego;O se ka wa itshupa o galefetse fela gore o dire bosula.
9  Gonne badirabosula ka bobone ba tla kgaolwa,Mme ba ba solofetseng mo go Jehofa ke bone ba ba tla ruang lefatshe. ו [Waw]
10  Mme mo lobakanyaneng fela, moikepi o tla bo a sa tlhole a le teng;Ruri o tla sekaseka lefelo la gagwe, mme o tla bo a seyo.
11  Mme ba ba pelonolo ba tla rua lefatshe,Ruri ba tla nna le boitumelo jo bogolo mo letlotlong la kagiso. ז [Zaʹyin]
12  Moikepi o logela mosiami leano,Mme o mo huranyetsa meno.
13  Jehofa o tla mo tshega,Gonne ruri o a bona gore letsatsi la gagwe le tla tla. ח [Chehth]
14  Baikepi ba somotse tšhaka mme ba obile bora jwa bone,Gore ba dige yo o bogisiwang le yo o humanegileng,Gore ba bolaye ba ba thokgameng mo tseleng ya bone.
15  Tšhaka ya bone e tla tsena mo pelong ya bone,Mme mara a bone a tla robagana. ט [Tehth]
16  Mo gonnye ga mosiami go botokaGo na le letlotlo la baikepi ba bantsi.
17  Gonne mabogo a baikepi a tla robaganngwa,Mme Jehofa o tla bo a tshegetsa ba ba siameng. י [Yohdh]
18  Jehofa o lemoga malatsi a ba ba se nang molato,Mme boswa jwa bone bo tla tswelela ka bosakhutleng.
19  Ga ba na go tlhabiwa ke ditlhong mo motlheng wa masetlapelo,Mme ba tla kgora mo metlheng ya leuba. כ [Kaph]
20  Gonne baikepi ba tla nyelela,Mme baba ba ga Jehofa ba tla nna jaaka mafulo a a a gaisang otlhe;Ba tla fela. Ba tla fedisiwa ke mosi. ל [Laʹmedh]
21  Moikepi o a adima mme ga a buse,Mme mosiami o utlwela botlhoko e bile o naya dimpho.
22  Gonne ba a ba segofatsang ba tla rua lefatshe,Mme ba a ba biletsang bosula ba tla kgaolwa. מ [Mem]
23  Dikgato tsa monna yo o nonofileng di baakantswe ke Jehofa,Mme O itumedisiwa ke tsela ya gagwe.
24  Le fa a ka wa, ga a na go piriganngwa,Gonne Jehofa o tshegeditse seatla sa gagwe. נ [Nun]
25  Nkile ka bo ke le lekau, jaanong ke tsofetse,Mme le fa go ntse jalo ga ke ise ke bone ope yo o siameng a tlogetswe gotlhelele,Le fa e le bana ba gagwe ba batla senkgwe.
26  Letsatsi lotlhe o utlwela botlhoko e bile o a adima,Ka jalo bana ba gagwe ba mo tseleng ya go segofadiwa. ס [Saʹmekh]
27  Fapoga mo go se se bosula mme o dire se se molemo,Mme ka jalo o age ka bosakhutleng.
28  Gonne Jehofa ke morati wa tshiamiso,Mme ga a na go tlogela batho ba gagwe ba ba ikanyegang.ע [ʽAʹyin]Ba tla disiwa ka bosakhutleng;Mme fa e le bana ba baikepi, ba tla kgaolwa.
29  Basiami ba tla rua lefatshe,Mme ba tla aga mo go lone ka bosakhutleng. פ [Peʼ]
30  Molomo wa mosiami ke o o buang botlhale ka lentswe le le kwa tlase,Mme loleme lwa gagwe ke lo lo buang ka tshiamiso.
31  Molao wa Modimo wa gagwe o mo pelong ya gagwe;Dikgato tsa gagwe ga di na go kgwetlha. צ [Tsa·dhehʹ]
32  Moikepi o nna a disitse mosiamiMme o batla go mmolaya.
33  Fa e le Jehofa, ga a na go mo tlogelela seatla sa yoo,Mme ga a na go mmolela a le boikepo fa a atlholwa. ק [Qohph]
34  Solofela mo go Jehofa mme o boloke tsela ya gagwe,Mme o tla go godisa gore o rue lefatshe.Fa baikepi ba kgaolwa, o tla bona seo. ר [Rehsh]
35  Ke bone moikepi e le mopatikiA ikala jaaka setlhare se se golang thata mo mmung wa sone.
36  O ne a feta, mme bona o ne a seyo;Ke ne ka nna ka mmatla, mme a se ka a bonwa. ש [Shin]
37  Lebelela motho yo o se nang molato mme o nne o lebile motho yo o thokgameng,Gonne isagwe ya motho yoo e tla nna le kagiso.
38  Mme batlodi ruri ba tla nyelediwa mmogo;Isagwe ya baikepi e tla kgaolwa. ת [Taw]
39  Mme poloko ya basiami e tswa kwa go Jehofa;Ke kago ya bone ya phemelo mo motlheng wa matshwenyego.
40  Mme Jehofa o tla ba thusa le go ba falotsa.O tla ba falotsa mo bathong ba ba boikepo a bo a ba boloka,Ka gonne ba tshabetse mo go ene.
138  Ke tla go baka ka pelo ya me yotlhe.Ke tla go leletsa pina fa pele ga medimo e mengwe.
2  Ke tla ikobela tempele ya gago e e boitshepo,Mme ke tla baka leina la gago,Ka ntlha ya bopelonomi jwa gago jwa lorato le ka ntlha ya boammaaruri jwa gago.Gonne o godiseditse lefoko la gago kwa godimo ga leina la gago lotlhe.
3  Mo letsatsing le ke biditseng ka lone, o ne wa nkaraba;O ne wa simolola go ntira sebete mo moyeng wa me ka nonofo.
4  Dikgosi tsotlhe tsa lefatshe di tla go baka, wena Jehofa,Gonne di tla bo di utlwile mafoko a molomo wa gago.
5  Mme di tla opela kaga ditsela tsa ga Jehofa,Gonne kgalalelo ya ga Jehofa e kgolo.
6  Gonne Jehofa o kwa godimo, mme le fa go ntse jalo o bona yo o ikokobeditseng;Mme yo o ikgodisang o mo itsetse kgakala fela.
7  Fa nka tsamaya mo matshwenyegong, o tla mpoloka ke tshela.O tla ntsha seatla sa gago ka ntlha ya bogale jwa baba ba me,Mme seatla sa gago sa moja se tla mpoloka.
8  Jehofa o tla wetsa se se malebana le nna.Wena Jehofa, bopelonomi jwa gago jwa lorato ke jwa bosakhutleng.O se ka wa latlha ditiro tsa diatla tsa gago.
97  Jehofa e setse e le kgosi! A lefatshe le ipele.A ditlhaketlhake tse dintsi di ipele.
2  Maru le letobo le lentshontsho di mo dikologile;Tshiamo le katlholo ke lefelo le le tlhomameng la setulo sa gagwe sa bogosi.
3  Go tswa molelo fa pele ga gagwe,Mme o laila baba ba gagwe gotlhe fela.
4  Dikgadima tsa gagwe di ne tsa bonesa naga e e ungwang;Lefatshe le ne la bona mme la nna mo ditlhabing tse di botlhoko thata.
5  Dithaba di ne tsa gakologa fela jaaka bonota ka ntlha ya ga Jehofa,Ka ntlha ya Morena wa lefatshe lotlhe.
6  Magodimo a boletse tshiamo ya gagwe,Le ditšhaba tsotlhe di bone kgalalelo ya gagwe.
7  A botlhe ba ba direlang setshwantsho sepe se se setilweng ba tlhajwe ke ditlhong,Ba ba ipelafatsang ka medimo e e se nang mosola.Mo ikobeleng, lona lotlhe medimo.
8  Siona o ne a utlwa mme a simolola go ipela,Le metse e e kafa tlase ga Juda e ne ya simolola go ipelaKa ntlha ya ditshwetso tsa gago tsa boatlhodi, wena Jehofa.
9  Gonne wena, Jehofa, o Mogodimodimo yo o okametseng lefatshe lotlhe;O tlhatlogetse kwa godimo thata ga medimo e mengwe yotlhe.
10  Lona ba lo ratang Jehofa, tlhoang se se bosula.O disitse meya ya batho ba gagwe ba ba ikanyegang;O ba golola mo seatleng sa ba ba boikepo.
11  Lesedi le phatsimetse mosiami,Le go ipela go phatsimetse ba ba pelo e thokgameng.
12  Ipeleng mo go Jehofa, lona ba ba siameng,Lo ntshetse segopotso sa gagwe se se boitshepo ditebogo.
148  Bakang Jah!Bakang Jehofa kwa magodimong,Mmakeng kwa bogodimong.
2  Mmakeng, lona lotlhe baengele ba gagwe.Mmakeng, lona lotlhe masomo a gagwe.
3  Mmakeng, lona letsatsi le ngwedi.Mmakeng, lona lotlhe dinaledi tsa lesedi.
4  Mmakeng, lona magodimo a magodimo,Le lona metsi a a kwa godimo ga magodimo.
5  A di bake leina la ga Jehofa;Gonne o ne a laola, mme di ne tsa bopiwa.
6  Mme o di boloka di eme ka bosaengkae, go ya bosakhutleng.O ntshitse molao, mme ga o kitla o feta.
7  Bakang Jehofa go tswa mo lefatsheng,Lona ditshedi tse ditonatona tsa lewatle le lona lotlhe madiba a a boteng a metsi,
8  Lona molelo le sefako, kapoko le mosi o o kwenneng,Wena phefo ya setsuatsue, e e diragatsang lefoko la gagwe,
9  Lona dithaba le lona lotlhe dithota,Lona ditlhare tsa maungo le lona lotlhe masedara,
10  Lona diphologolo tsa naga le lona lotlhe diruiwa,Lona digagabi le dinonyane tse di diphuka,
11  Lona dikgosi tsa lefatshe le lona lotlhe ditlhopha tsa ditšhaba,Lona dikgosana le lona lotlhe baatlhodi ba lefatshe,
12  Lona makau le lona makgarebane,Lona bannabagolo mmogo le basimane.
13  A ba bake leina la ga Jehofa,Gonne leina la gagwe le le losi le kwa bogodimong jo bo sa fitlhelesegeng.Seriti sa gagwe se kwa godimo ga lefatshe le legodimo.
14  Mme o tla godisa lonaka lwa batho ba gagwe,Pako ya batho ba gagwe botlhe ba ba ikanyegang,Ya bomorwa Iseraele, batho ba ba gaufi le ene.Bakang Jah!
45  Pelo ya me e tsositswe ke kgang e e monate.Ka re: “Ditiro tsa me di mabapi le kgosi.”E kete loleme lwa me e ka nna pene e e setang ya mokwalolodi yo o setswerere.
2  Ruri o montle go feta bomorwa batho.Bontle jo bo kgatlhang bo tshetswe mo dipounameng tsa gago.Ke gone ka moo Modimo a go segofaditseng ka bosakhutleng.
3  Gatlha tšhaka ya gago mo seropeng sa gago, wena yo o thata,Ka seriti sa gago le bontlentle jwa gago.
4  Mme mo bontlentleng jwa gago tswelela o atlega;Palama ka ntlha ya boammaaruri le boikokobetso le tshiamo,Mme seatla sa gago sa moja se tla go ruta dilo tse di boitshegang.
5  Metswi ya gago e bogale—ditšhaba di nna di wa kafa tlase ga gago—Mo pelong ya baba ba kgosi.
6  Modimo ke setulo sa gago sa bogosi ka bosakhutleng, le eleng ka bosaengkae;Lore lwa segosi lwa bogosi jwa gago ke lore lwa segosi lwa thokgamo.
7  O ratile tshiamo mme o tlhoile boikepo.Ke gone ka moo Modimo, Modimo wa gago, a go tloditseng ka leokwane la boitumelo go gaisa balekane ba gago.
8  Diaparo tsa gago tsotlhe ke mera le mokgwapha le kasia;Diletswa tsa megala di go ipedisitse go tswa kwa ntlong e kgolo ya segosi ya lonaka lwa tlou.
9  Bomorwadia dikgosi ke bangwe ba basadi ba gago ba ba tlhwatlhwakgolo.Mohumagadi wa kgosi o eme fa seatleng sa gago sa moja a apere gouta ya Ofire.
10  Reetsa, wena morwadi, o bone, mme o sekege tsebe;Mme o lebale batho ba gaeno le ntlo ya ga rrago.
11  Mme kgosi e tla tlhologelelwa bontle jwa gago,Gonne ke morena wa gago,Ka jalo e ikobele.
12  Morwadia Ture le ene ka mpho—Ba e leng bahumi mo bathong ba tla nolofatsa sefatlhego sa gago.
13  Morwadia kgosi o a galalela mo ntlong;Diaparo tsa gagwe di kgabisitswe ka gouta.
14  O tla tlisiwa kwa kgosing a apere diaparo tse di logilweng.Makgarebane a a mo mokolokong wa gagwe e le balekane ba gagwe a tlisiwa kwa go wena.
15  Ba tla tlisiwa ka go ipela le boipelo;Ba tla tsena mo ntlong ya segosi ya kgosi.
16  Mo boemong jwa borragomogologolwane go tla nna le bomorwao,Ba o tla ba tlhomang e le dikgosana mo lefatsheng lotlhe.
17  Ke tla umaka leina la gago mo dikokomaneng tsotlhe tse di tlang.Ke gone ka moo ditšhaba di tla go bakang ka bosakhutleng, le eleng ka bosaengkae.
52  Ke ka ntlha yang fa o ipelafatsa ka se se bosula, wena yo o thata?Bopelonomi jwa lorato jwa Modimo bo teng letsatsi lotlhe.
2  Loleme lwa gago lo loga maano a a bakang pitlagano, lo looditswe jaaka legare,Lo dira ka tsietso.
3  O ratile se se bosula go gaisa se se molemo,Maaka go gaisa go bua tshiamo. Seʹlah.
4  O ratile mafoko otlhe a a senyang,Wena loleme lo lo tsietsang.
5  Modimo le ene o tla go rutla ka bosaengkae;O tla go digela fa fatshe a bo a go kgophola a go ntsha mo mogopeng wa gago,Mme ruri o tla go kumola ka modi mo lefatsheng la ba ba tshelang. Seʹlah.
6  Basiami ba tla bona seo mme ba tla boifa,Mme ba tla mo tshega.
7  Monna yo o nonofileng yo o sa beyeng Modimo jaaka kago ya gagwe ya phemelo ke yo,Mme a ikanya letlotlo la dikhumo tsa gagwe,A itshireletsa mo dipitlaganong tse di bakwang ke ene.
8  Mme ke tla nna jaaka setlhare se se golang thata sa motlhware mo ntlong ya Modimo;Ke ikanya bopelonomi jwa lorato jwa Modimo ka bosakhutleng, le eleng ka bosaengkae.
9  Ke tla go baka ka bosakhutleng, gonne o tsere kgato;Mme ke tla solofela mo leineng la gago, ka gonne le molemo, fa pele ga batho ba gago ba ba ikanyegang.
71  Ke tshabetse mo go wena, Jehofa.E kete nka se tlhabiwe ke ditlhong le ka motlha.
2  E kete o ka nkgolola ka tshiamo ya gago wa bo wa mphalotsa.Ntshekegela tsebe mme o mpoloke.
3  Nna kago ya me ya phemelo ya lefika e nka tsenang mo go yone ka metlha.O laele gore ke bolokwe,Gonne o lefika la me le legolo le kago ya me e e thata.
4  Modimo wa me, mphalotse mo seatleng sa moikepi;Mo seatleng sa yo o dirang ka tshiamololo le ka go gatelela.
5  Gonne o tsholofelo ya me, wena Morena Molaodimogolo Jehofa, tshepo ya me go tswa bosheng jwa me.
6  Ke itshegeditse ka wena fa e sa le ke tswa mo sebopelong;Ke wena Yo o nkgaogantseng le dikarolo tse di kwa teng tsa ga mmè.Pako ya me e mo go wena ka metlha.
7  Ke ntse fela jaaka kgakgamatso mo bathong ba bantsi;Mme o botshabelo jwa me jo bo nonofileng.
8  Molomo wa me o tletse pako ya gago,O tletse bontle jwa gago letsatsi lotlhe.
9  O se ka wa ntatlha mo motlheng wa botsofe;Fa maatla a me a fela, o se ka wa ntlogela.
10  Gonne baba ba me ba buile jaana ka ga me,Mme ba ba disitseng moya wa me ba gakololane mmogo,
11  Ba re: “Modimo o mo tlogetse.Mo lateleleng lo mo tshware, gonne ga go na mogolodi.”
12  Modimo, o se ka wa nna kgakala le nna.Tlhe Modimo wa me, a ko o itlhaganelele go nthusa.
13  E kete ba ba emelelanang le moya wa me ba ka tlhabiwa ke ditlhong, e kete ba ka khutla.E kete ba ba ntshenkelang masetlapelo ba ka ipipa ka kgobo le ditlhong.
14  Mme fa e le nna, ke tla leta ka metlha,Mme ke tla oketsa pako yotlhe ya gago.
15  Molomo wa me o tla anela tshiamo ya gago,Poloko ya gago letsatsi lotlhe,Gonne ga ke itse dipalo tsa tsone.
16  Ke tla tla ka thata e kgolo, Morena Molaodimogolo Jehofa;Ke tla umaka tshiamo ya gago, ya gago o le esi.
17  Wena Modimo, o nthutile go tswa bosheng jwa me go ya pele,Mme go fitlha jaanong ke ntse ke bolela ka ditiro tsa gago tse di gakgamatsang.
18  Le e leng go fitlha botsofeng le botlhogoputsweng, tlhe Modimo, o se ka wa ntlogela,Go fitlha ke bolelela kokomana ka lebogo la gago,Ke bolelela botlhe ba ba tla tlang, ka thata ya gago.
19  Tshiamo ya gago, wena Modimo, e fitlha kwa bogodimong;Fa e le dilo tse dikgolo tse o di dirileng,Modimo, ke mang yo o tshwanang le wena?
20  Ka gonne o dirile gore ke bone matshwenyego a mantsi le masetlapelo,E kete o ka dira gore ke rule gape;E kete o ka nketsha mo madibeng a lefatshe a a boteng a metsi.
21  E kete o ka oketsa bogolo jwa me,Mme e kete o ka ntikanyetsa wa bo wa nkgomotsa.
22  Le nna, ke tla go baka ka mofuta wa seletswa se se nang le megala,Malebana le boammaaruri jwa gago, Modimo wa me.Ke tla go leletsa pina mo harepeng, wena Moitshepi wa Iseraele.
23  Dipounama tsa me di tla goa ka boipelo fa ke go leletsa pina,Le moya wa me o o o golotseng.
24  Gape, loleme lwa me, letsatsi lotlhe, lo tla bua tshiamo ya gago ka lentswe le le kwa tlase,Gonne ba tlhabilwe ke ditlhong, gonne ba swabisitswe, ba ba mpatlelang masetlapelo.
128  Go itumela mongwe le mongwe yo o boifang Jehofa,Yo o tsamayang mo ditseleng tsa gagwe.
2  Gonne o tla ja letsapa la diatla tsa gago.O tla itumela e bile dilo di tla go tsamaela sentle.
3  Mosadi wa gago o tla nna jaaka mofine o o ungwangMo dikarolong tse di kwa tengteng tsa ntlo ya gago.Barwa ba gago ba tla nna jaaka matlhogela a ditlhare tsa motlhware go dikologa tafole ya gago.
4  Bona! Monna yo o nonofileng o tla segofadiwa jaloYo o boifang Jehofa.
5  Jehofa o tla go segofatsa go tswa kwa Siona.Bona gape molemo wa Jerusalema malatsi otlhe a botshelo jwa gago,
6  Mme o bone barwa ba barwa ba gago.A go nne le kagiso mo Iseraele.
76  Modimo o a itsege mo Juda;Leina la gagwe le legolo mo Iseraele.
2  Boitshubelo jwa gagwe bo mo Salema,Mme lefelo la gagwe la bonno le mo Siona.
3  O robagantse metswi e e tsabakelang ya bora,Thebe le tšhaka le tlhabano. Seʹlah.
4  O apesitswe ke lesedi, o tlotlometse go gaisa dithaba tsa se se tsomilweng.
5  Ba ba maatla mo pelong ba thopilwe,Ba otsetse ba bo ba robala,Mme ga go na bape ba banna botlhe ba ba pelokgale ba ba boneng diatla tsa bone.
6  Mokgweetsi wa kara le pitse ba thulametse ka ntlha ya kgalemo ya gago, wena Modimo wa ga Jakobe.
7  Wena—o a boitshega,E bile ke mang yo o ka emang fa pele ga gago ka ntlha ya nonofo ya bogale jwa gago?
8  O dirile gore ntwa e e kafa molaong e utlwiwe go tswa legodimong;Lefatshe ka bolone le boifile mme la sisibala
9  Fa Modimo a ne a nanoga gore a atlhole,Go boloka botlhe ba ba pelonolo ba lefatshe. Seʹlah.
10  Gonne tšararego ya motho e tla go baka;O tla ikgatlha ka mo go setseng ga tšararego.
11  Ikaneng mme lo dueleng Jehofa Modimo wa lona, lona lotlhe ba lo mo dikologileng.A ba tlise mpho ka poifo.
12  O tla kokobetsa moya wa baeteledipele;O a boitshega mo dikgosing tsa lefatshe.
23  Jehofa ke Modisa wa me.Ga ke na go tlhoka sepe.
2  O nthapamisa mo mafulong a a tletseng bojang;O nkisa fa mafelong a boikhutso a a nang le metsi a mantsi.
3  O lapolosa moya wa me.O nkgogela mo ditselaneng tsa tshiamo ka ntlha ya leina la gagwe.
4  Le fa gone ke tsamaya mo mokgatšheng wa moriti o montsho,Ga ke boife sepe se se bosula,Gonne o na le nna;Thobane ya gago le lore lwa gago ke dilo tse di nkgomotsang.
5  O baakanya tafole fa pele ga me fa pele ga ba ba mpontshang bobaba.O tloditse tlhogo ya me ka leokwane;Senwelo sa me se tletse thata.
6  Eleruri molemo le bopelonomi jwa lorato di tla ntshala morago malatsi otlhe a botshelo jwa me;Mme ke tla nna mo ntlong ya ga Jehofa malatsi a le mantsi.
42  Jaaka kgama e namagadi e e tlhologeletsweng melatswana ya metsi,Fela jalo moya wa me o go tlhologeletswe, wena Modimo.
2  Ruri moya wa me o nyoretswe Modimo, Modimo yo o tshelang.Ke tla tla go bonala leng fa pele ga Modimo?
3  Mo go nna dikeledi tsa me di fetogile dijo motshegare le bosigo,Fa letsatsi lotlhe ba nthaya ba re: “Modimo wa gago o kae?”
4  Ke tla gakologelwa dilo tseno, e bile ke tla tsho-lola moya mo teng ga me.Gonne nkile ka bo ke feta le bontsi jwa batho,Nkile ka bo ke tsamaya ka bonya fa pele ga bone ke ya kwa ntlong ya Modimo,Ka lentswe la go goa ka boipelo le go ntsha ditebogo,La boidiidi bo keteka moletlo.
5  Ke ka ntlha yang fa o itlhobogile, wena moya wa me,E bile ke ka ntlha yang fa o fuduega mo teng ga me?Leta Modimo,Gonne ke sa ntse ke tla mmaka jaaka poloko ya me e kgolo.
6  Modimo wa me, moya wa me o itlhobogile mo teng ga me.Ke gone ka moo ke go gakologelwang,Go tswa kwa lefatsheng la Joredane le mo ditlhoeng tsa Heremone,Go tswa kwa thabeng e nnye.
7  Bodiba jo bo boteng jwa metsi bo bitsa bodiba jo bo boteng jwa metsiFa go nna le modumo wa go phothosela ga (metsi) a gago.Dintelo tsa gago tsotlhe le makhubu a gago otlhe—Di fetile mo godimo ga me.
8  Jehofa o tla laela bopelonomi jwa gagwe jwa lorato motshegare,Mme bosigo pina ya gagwe e tla nna le nna;Go tla nna le thapelo e e yang kwa Modimong wa botshelo jwa me.
9  Ke tla raya Modimo lefika la me le legolo ke re:“O ntebaletseng?Ke ka ntlha yang fa ke tsamaya ke utlwile botlhoko ka ntlha ya go gatelela ga mmaba?”
10  Ba ba mpontshang bobaba ba nkgobile ka polao mo marapong a me,Fa letsatsi lotlhe ba nthaya ba re: “Modimo wa gago o kae?”
11  Ke ka ntlha yang fa o itlhobogile, wena moya wa me,Le gone ke ka ntlha yang fa o fuduega mo teng ga me?Leta Modimo,Gonne ke sa ntse ke tla mmaka jaaka poloko e kgolo ya me le jaaka Modimo wa me.
91  Ope fela yo o nnang mo lefelong la sephiri la MogodimodimoO tla iponela bonno kafa tlase ga moriti wa Mothatayotlhe.
2  Ke tla raya Jehofa ke re: “O botshabelo jwa me le kago ya me e e thata,Modimo wa me, yo ke tla mo ikanyang.”
3  Gonne o tla go golola mo seraing sa motshwaradinonyane,Mo bolwetseng jwa leroborobo jo bo bakang pitlagano.
4  O tla thiba ka dintlha tsa diphuka tsa gagwe gore o se ka wa atamelwa,Mme o tla tshabela kafa tlase ga diphuka tsa gagwe.Boammaaruri jwa gagwe e tla nna thebe e kgolo le lorako lwa phemelo.
5  Ga o kitla o boifa sepe se se boifisang bosigo,Le fa e le motswi o o fofang motshegare,
6  Le fa e le bolwetse jwa leroborobo jo bo tsamayang mo letobong,Le fa e le tshenyego e e thopang go le sethoboloko.
7  Go tla wa sekete fa thoko ga gagoLe dikete di le lesome kafa seatleng sa gago sa moja;Wena ga go kitla go go atamela.
8  O tla leba ka matlho a gago felaMme o bone tefetso ya baikepi.
9  Ka gonne o ne wa re: “Jehofa ke botshabelo jwa me,”O dirile Mogodimodimo bonno jwa gago;
10  Ga go na masetlapelo ape a a tla go welang,Le fa e le sebetso ga se kitla se atamela mogope wa gago.
11  Gonne o tla naya baengele ba gagwe taelo kaga gago,Gore ba go dise mo ditseleng tsotlhe tsa gago.
12  Ba tla go tshwara ka diatla,Gore o se ka wa itaaganya lonao lwa gago le leje lepe.
13  O tla gata tawana le kake;O tla gataka tawana e e seriri le noga e kgolo.
14  Gonne o tlhomile lorato lwa gagwe mo go nna,Gape ke tla mo falotsa.Ke tla mo sireletsa ka gonne o setse a itse leina la me.
15  O tla mpitsa, mme ke tla mo araba.Ke tla nna le ene mo matshwenyegong.Ke tla mo namola ke bo ke mo galaletse.
16  Ke tla mo kgotsofatsa ka boleele jwa malatsi,Mme ke tla dira gore a bone poloko ya me.
22  Modimo wa me, Modimo wa me, o ntlogeletseng?Ke ka ntlha yang fa o le kgakala le go mpoloka,O le kgakala le mafoko a go lela ga me?
2  Modimo wa me, ke nna ke bitsa motshegare, mme ga o arabe;Le bosigo, ga ke a didimala.
3  Mme o boitshepo,O nna mo dipakong tsa Iseraele.
4  Borraarona ba ne ba go ikanya;Ba ne ba ikanya, mme o ne wa nna wa ba falotsa.
5  Ba ne ba goela kwa go wena, mme ba falola;Ba ne ba go ikanya, mme ba se ka ba tlhabiwa ke ditlhong.
6  Mme ke seboko, e seng motho,Ke kgobo mo bathong e bile ke a nyatsega mo bathong.
7  Fa e le botlhe ba ba mponang, ba a ntshotla;Ba nnela go atlhamolosa melomo ya bone thata, ba nnela go thukutha tlhogo ya bone:
8  “O ne a ineela mo go Jehofa. A Ene a mo falotse!A a mo golole, ka gonne a mo itumedisitse!”
9  Gonne ke wena Yo o neng wa nketsha mo sebopelong,Yo o neng wa dira gore ke ikanye fa ke le mo mabeleng a ga mmè.
10  Ke latlhetswe kwa go wena ke tswa mo sebopelong;O ntse o le Modimo wa me go tswa sebopelong sa ga mmè.
11  O se ka wa nna kgakala le nna, ka gonne matshwenyego a gaufi,Ka gonne ga go na mothusi ope yo mongwe.
12  Dipowana tse dintsi di ntikanyeditse;Ba ba maatla ba Bashana ba ntikile.
13  Ba nkatlhamoloseditse molomo wa bone,Jaaka tau e gagoganya e bile e kurutla.
14  Ke tsholotswe jaaka metsi,Mme marapo a me otlhe a lomologantswe.Pelo ya me jaanong e tshwana le bonota;E gakologetse kwa teng mo teng ga me.
15  Maatla a me a kgadile jaaka kapetla ya sejana sa letsopa,Loleme lwa me lo ngaparediwa mo marinining a me;Mme o mpaya mo loroleng lwa loso.
16  Gonne dintša di ntikologile;Phuthego ya badirabosula e ntswaletse.Ba fa diatleng tsa me le fa dinaong tsa me jaaka tau.
17  Nka bala marapo a me otlhe.Ba a leba, ba ntlhoma matlho.
18  Ba kgaogana diaparo tsa me,Mme diaparo tsa me ba di tshelela bola.
19  Mme wena, Jehofa, o se ka wa nnela kgakala.Wena nonofo ya me, a ko o potlakele go nthusa.
20  Golola moya wa me mo tšhakeng,O e leng one fela wa me mo leroong la ntša;
21  Mpoloke mo molomong wa tau,O nkarabe o bo o mpoloke le mo dinakeng tsa dipoo tsa naga.
22  Ke tla bolela leina la gago mo go bomorwarre;Ke tla go baka mo gare ga phuthego.
23  Lona ba lo boifang Jehofa, mmakeng!Lona lotlhe losika lwa ga Jakobe, mo galaletseng!Mme lo mo tshabe, lona lotlhe losika lwa Iseraele.
24  Gonne ga a a nyatsaLe fa e le go ila pogisego ya yo o bogisiwang;Mme ga a a mo fitlhela sefatlhego,O ne a utlwa fa a goela kwa go ene a kopa thuso.
25  Pako ya me e tla tswa mo go wena mo phuthegong e kgolo;Ke tla duela maikano a me fa pele ga ba ba mmoifang.
26  Ba ba pelonolo ba tla ja mme ba kgore;Ba ba mmatlang ba tla baka Jehofa.E kete dipelo tsa lona di ka tshelela ruri.
27  Mafelelo otlhe a lefatshe a tla gakologelwa mme a boele kwa go Jehofa.Mme malapa otlhe a ditšhaba a tla ikoba fa pele ga gago.
28  Gonne bogosi ke jwa ga Jehofa,Mme o laola ditšhaba.
29  Botlhe ba ba nonneng ba lefatshe ba tla ja mme ba tla obega;Botlhe ba ba fologelang kwa loroleng ba tla ikoba fa pele ga gagwe,Mme ga go na ope yo o tla tlholang a boloka moya wa gagwe o tshela.
30  Losika lo tla mo direla;Kokomana e tla bolelelwa ka ga Jehofa.
31  Ba tla tla mme ba bolele ka tshiamo ya gagweMo bathong ba ba tla tsholwang, gore o dirile seno.
135  Bakang Jah!Bakang leina la ga Jehofa,Isang pako, lona batlhanka ba ga Jehofa,
2  Lona ba lo emeng mo ntlong ya ga Jehofa,Mo malwapeng a ntlo ya Modimo wa rona.
3  Bakang Jah, gonne Jehofa o molemo.Leletsang leina la gagwe pina, gonne go a itumedisa.
4  Gonne Jah o itlhophetse Jakobe,Iseraele gore a nne thuo ya gagwe e e kgethegileng.
5  Gonne nna ke itse sentle gore Jehofa o mogolo,Mme Morena wa rona o feta medimo e mengwe yotlhe.
6  Sengwe le sengwe se Jehofa a itumeletseng go se dira o se dirileKwa magodimong le mo lefatsheng, kwa mawatleng le kwa madibeng otlhe a a boteng a metsi.
7  O dira gore mouwane o tlhatloge go tswa ntlheng ya lefatshe;O diretse pula mesele;O tlisa phefo go tswa kwa matlong a gagwe a polokelo,
8  Ene yo o kgemethileng maitibolo a kwa Egepeto,Motho mmogo le phologolo.
9  O rometse ditshupo le dikgakgamatso mo go wena, wena Egepeto,Mo go Faro le mo batlhankeng botlhe ba gagwe;
10  Ene yo o kgemethileng ditšhaba di le dintsiA bo a bolaya dikgosi tse di maatla,
11  Le Sihone kgosi ya BaamoreLe Oge kgosi ya BashanaLe magosi otlhe a Kanana,
12  Le yo o ntshitseng lefatshe la bone e le boswa,Go nna boswa jwa Iseraele batho ba gagwe.
13  Wena Jehofa, leina la gago ke la bosakhutleng.Wena Jehofa, segopotso sa gago ke sa kokomana morago ga kokomana.
14  Gonne Jehofa o tla seka kgang ya batho ba gagwe,Mme o tla ikwatlhaya le ka ntlha ya batlhanka ba gagwe.
15  Medingwana ya ditšhaba ke selefera le gouta,Tiro ya diatla tsa motho wa mo lefatsheng.
16  E na le melomo, mme ga e kgone go bua sepe;E na le matlho, mme ga e kgone go bona sepe;
17  E na le ditsebe, mme ga e kgone go sekegela sepe tsebe.Gape ga go na moya ope mo molomong wa yone.
18  Ba ba e dirang ba tla tshwana fela le yone,Mongwe le mongwe yo o e ikanyang.
19  Lona ba ntlo ya ga Iseraele, bakang Jehofa.Lona ba ntlo ya ga Arone, bakang Jehofa.
20  Lona ba ntlo ya ga Lefi, bakang Jehofa.Lona ba lo boifang Jehofa, bakang Jehofa.
21  A Jehofa a bakwe mo Siona,Yo o agileng mo Jerusalema.Bakang Jah!
127  Fa Jehofa a sa age ntlo,Baagi ba yone ba diretse lefela ka natla mo go yone.Fa Jehofa a sa dise motse,Modisa o nna a tsogetse lefela.
2  Ke ga lefela mo go lona gore lo bo lo tsoga go sa le phakela,Gore lo bo lo nna fa fatshe nako e setse e ile,Gore lo bo lo ja dijo ka ditlhabi.O naya moratwa wa gagwe boroko fela jalo.
3  Bonang! Bana ke boswa jo bo tswang kwa go Jehofa;Maungo a sebopelo ke tuelo.
4  Jaaka metswi mo seatleng sa monna yo o thata,Bana ba bosha ba ntse fela jalo.
5  Go itumela monna yo o no-nofileng yo o tladitseng mokotlopo wa gagwe ka bone.Ga ba kitla ba tlhabiwa ke ditlhong,Gonne ba tla bua le baba kwa kgorong.
38  Jehofa, o se ka wa nkgalemela o galefile,Le fa e le go ntshiamisa mo tšararegong ya gago.
2  Gonne metswi ya gago e nweletse kwa teng mo go nna,Le seatla sa gago se nkgateletse.
3  Ga go na gope fa go itekanetseng gone mo nameng ya me ka ntlha ya katlholo ya gago.Ga go na kagiso mo marapong a me ka ntlha ya boleo jwa me.
4  Gonne ditlolo tsa me di fetile mo godimo ga tlhogo ya me;Di boima thata mo go nna jaaka morwalo o o boima.
5  Dintho tsa me di nkga sebodu, di tutetse boladu,Ka ntlha ya boeleele jwa me.
6  Ke tlhakatlhakane, ke ikobile mo go feteletseng;Ke tsamatsamaile ke utlwile botlhoko letsatsi lotlhe.
7  Gonne lotheka lwa me lo tletse go fisa,Mme ga go na gope fa go itekanetseng gone mo nameng ya me.
8  Ke kgwaraletse e bile ke gateletswe fela thata;Ke kurutlile ka ntlha ya go fegelwa ga pelo ya me.
9  Jehofa, keletso ya me yotlhe e fa pele ga gago,Mme go fegelwa ga me ga go a go fitlhegela.
10  Pelo ya me e iteile thata, maatla a me a ntlogetse,Mme le lesedi la matlho a me ga le yo mo go nna.
11  Fa e le barati ba me le balekane ba me, ba emela kgakala le sebetso sa me,Mme ba ke tlwaelaneng thata le bone ba eme kgakajana.
12  Ba ba senkang moya wa me ba baya dirai,Ba ba ntirelang masetlapelo ba buile ka dipitlagano,Mme ba nna ba ngunanguna tsietso letsatsi lotlhe.
13  Fa e le nna, jaaka susu, ke ne ke sa reetse;Mme jaaka mongwe yo o sa kgoneng go bua, ke ne ke sa bule molomo wa me.
14  Mme ke ne ka nna jaaka motho yo o sa utlweng,Mme mo molomong wa me go ne go se na mafoko a go iphemela.
15  Gonne ke ne ka leta wena, Jehofa;O ne wa araba, wena Jehofa Modimo wa me.
16  Gonne ke ne ka re: “Go seng jalo ba ne ba tla ipela ka ntlha ya me;Fa lonao lwa me lo ne lo tsamaya lo sa tsepama, ruri ba ne ba tla inkgodisetsa.”
17  Gonne ke ne ke ipaakanyeditse go kwetsepela,Mme botlhoko jwa me bo ne bo le fa pele ga me ka metlha.
18  Gonne ke ne ka bolela tlolo ya me;Ke ne ka simolola go tlhobaela ka ntlha ya boleo jwa me.
19  Baba ba me ba ba tshelang ba ne ba nna thata,Mme ba ba ntlhoileng kwantle ga lebaka ba ntsifala.
20  Ba ne ba ntuelela molemo ka bosula;Ba ne ba nna ba emelelana le nna ka ntlha ya go bo ke ne ke latelela se se molemo.
21  O se ka wa ntlogela, Jehofa.Ao tlhe Modimo wa me, o se ka wa nna kgakala le nna.
22  A ko o potlakele go nthusa,Wena Jehofa poloko ya me.
137  Fa dinokeng tsa Babelona—re ne ra nna fa fatshe koo.Gape re ne ra lela fa re gakologelwa Siona.
2  Re ne ra pega diharepa tsa ronaMo ditlhareng tsa modibonoka tse di mo gare ga gagwe.
3  Gonne koo ba ba re dirileng batshwarwa ba ne ba re kopa mafoko a pina,Le ba ba re sotlang—ba re kopa gore re ba ipedise:“Re opeleleng nngwe ya dipina tsa Siona.”
4  Re ka opela jang pina ya ga JehofaMo lefatsheng le sele?
5  Fa nka go lebala, wena Jerusalema,A seatla sa me sa moja se lebale bobe.
6  A loleme lwa me lo ngaparele magalapa a me,Fa ke ne nka se go gakologelwe,Fa ke ne nka se dire gore Jerusalema a tlhatlogeleKwa godimo ga lebaka la me le legolo la go ipela.
7  Gakologelwa letsatsi la Jerusalema malebana le bomorwa Edoma, tlhe Jehofa,Ba ba neng ba re: “E bipolole! E bipolole go fitlha kwa motheong o o mo teng ga yone!”
8  Wena morwadia Babelona, yo o tla thopiwang,Go tla itumela yo o go duelangKa tshwaro ya gago e o neng wa re tshwara ka yone.
9  Go tla itumela yo o tshwarang a bo a phatlakanyaBana ba gago mo lefikeng le legolo.
111  Bakang Jah!א[ʼAʹleph]Ke tla baka Jehofa ka pelo ya me yotlheב [Behth]Mo setlhopheng se se atamalaneng thata sa ba ba thokgameng le mo phuthegong. ג [Giʹmel]
2  Ditiro tsa ga Jehofa di dikgolo,ד[Daʹleth]Di batliwa ke botlhe ba ba di itumelelang. ה [Heʼ]
3  Tiro ya gagwe ke seriti le bontlentle fela,ו [Waw]Mme tshiamo ya gagwe e eme ka bosaengkae. ז [Zaʹyin]
4  O diretse ditiro tsa gagwe tse di gakgamatsang segopotso.ח[Chehth]Jehofa o pelontle e bile o kutlwelobotlhoko. ט [Tehth]
5  O neile ba ba mmoifang dijo.י[Yohdh]O tla gakologelwa kgolagano ya gagwe ka bosakhutleng. כ [Kaph]
6  O boleletse batho ba gagwe maatla a ditiro tsa gagwe,ל[Laʹmedh]Ka go ba naya boswa jwa ditšhaba. מ [Mem]
7  Ditiro tsa diatla tsa gagwe ke boammaaruri le katlholo;נ
8  Di tshegeditswe sentle ka bosaengkae, ka bosakhutleng,ע[ʽAʹyin]Di dirilwe ka boammaaruri le ka thokgamo. פ [Peʼ]
9  O rometse kgololo kwa bathong ba gagwe.צ [Tsa·dhehʹ]O laotse kgolagano ya gagwe ka bosakhutleng.ק[Qohph]Leina la gagwe le boitshepo e bile le a boitshega. ר [Rehsh]
10  Go boifa Jehofa ke tshimologo ya botlhale. ש [Sin]Botlhe ba ba di dirang ba na le temogo e e molemo. ת [Taw]Pako ya gagwe e eme ka bosaengkae.
86  Sekega tsebe ya gago tlhe Jehofa. Nkarabe,Gonne ke a bogisiwa e bile ke humanegile.
2  A ko o dise moya wa me, gonne ke a ikanyega.O Modimo wa me—boloka motlhanka wa gago yo o go ikantseng.
3  Mpontshe kutlwelobotlhoko, tlhe Jehofa,Gonne ke nna ke biletsa kwa go wena letsatsi lotlhe.
4  Ipedise moya wa motlhanka wa gago,Gonne ke tsholeletsa moya wa me kwa go wena, Jehofa.
5  Gonne wena, Jehofa, o molemo e bile o iketleeleditse go itshwarela;Mme bopelonomi jwa lorato mo go botlhe ba ba biletsang kwa go wena bo bogolo.
6  A ko o sekegele thapelo ya me tsebe, tlhe Jehofa;O bo o tlhwaele lentswe la dikopo tsa me tse di tlhoafetseng tsebe.
7  Ke tla biletsa kwa go wena mo motlheng wa matshwenyego a me,Gonne o tla nkaraba.
8  Ga go na ope yo o tshwanang le wena mo medimong, wena Jehofa,E bile ga go na ditiro dipe tse di tshwanang le tsa gago.
9  Ditšhaba tsotlhe tse o di dirileng di tla tla,Mme di tla go ikoba fa pele ga gago, wena Jehofa,Di bo di galaletse leina la gago.
10  Gonne o mogolo e bile o dira dilo tse di gakgamatsang;O Modimo, wena o le esi.
11  Nthute tlhe Jehofa, kaga tsela ya gago.Ke tla tsamaya mo boammaaruring jwa gago.Kitlanya pelo ya me gore e boife leina la gago.
12  Ke a go baka, wena Jehofa Modimo wa me, ka pelo ya me yotlhe,Mme ke tla galaletsa leina la gago ka bosakhutleng,
13  Gonne bopelonomi jwa gago jwa lorato bo bogolo mo go nna,Mme o golotse moya wa me mo Sheole, lefelo la yone le le kwa tlasetlase.
14  Ao tlhe Modimo, ba ba ikgodisang ba ntsogologetse;Mme phuthego ya bapatiki e batla moya wa me,Mme ga ba a go tlhoma fa pele ga bone.
15  Mme wena, Jehofa, o Modimo yo o kutlwelobotlhoko le yo o pelontle,Yo o bonya go galefa e bile a tletse bopelonomi jwa lorato le boammaaruri.
16  Retologela kwa go nna o mpontshe kutlwelobotlhoko.Naya motlhanka wa gago nonofo,Mme o boloke morwa lelata la gago.
17  Ntirela sesupo se se kayang molemo,Gore ba ba ntlhoileng ba se bone mme ba tlhabiwe ke ditlhong.Gonne wena, Jehofa, o nthusitse wa ba wa nkgomotsa.
32  Go itumela yo go tlhanoga ga gagwe go itshwaretsweng, yo boleo jwa gagwe bo bipilweng.
2  Go itumela motho yo Jehofa a sa mmaleleng tlolo e le molato,Le yo mo moyeng wa gagwe go se nang tsietso.
3  Fa ke ne ke didimala marapo a me a ne a lapa ka ntlha ya go fegelwa ga me letsatsi lotlhe.
4  Gonne motshegare le bosigo seatla sa gago se ne se le boima mo go nna.Bongola jwa botshelo jwa me bo fetotswe jaaka fa go le mogote o o babolang wa selemo. Seʹlah.
5  La bofelo ke ne ka ipolela boleo jwa me mo go wena, mme ka se ka ka bipa tlolo ya me.Ke ne ka re: “Ke tla ipolela ditlolo tsa me mo go Jehofa.”Mme o ne wa itshwarela tlolo ya maleo a me. Seʹlah.
6  Ka ntlha ya seno mongwe le mongwe yo o ikanyegang o tla go rapelaFela ka nako e o ka bonwang ka yone.Fa e le morwalela wa metsi a mantsi, ga o na go mo ama.
7  O lefelo la me la go iphitlha; o tla ntibela mo matshwenyegong.O tla ntikanyetsa ka mekgosi ya boipelo fa o mphalotsa. Seʹlah.
8  “Ke tla dira gore o nne le temogo ke bo ke go rute tsela e o tshwanetseng go tsamaya mo go yone.Ke tla naya kgakololo ke go beile leitlho.
9  Lo se ka lwa itira jaaka pitse kgotsa mmoulo o o se nang tlhaloganyo,O tlhagafalo ya one e laolwang ke tomo kgotsa kgolePele ga di lo atamela.”
10  Moikepi o na le ditlhabi tse dintsi;Mme fa e le yo o ikanyang Jehofa ene, bopelonomi jwa lorato bo a mo dikanyetsa.
11  Ipeleng mo go Jehofa mme lo itumele, lona basiami;Mme lo goe ka boipelo, lona lotlhe ba lo thokgameng mo pelong.
6  Ao tlhe Jehofa, o se ka wa nkgalemela ka bogale,Gape o se ka wa ntshiamisa mo tšararegong ya gago.
2  Nkutlwele botlhoko, tlhe Jehofa, gonne ke a nyelela.Mphodise, tlhe Jehofa, gonne marapo a me a fuduegile.
3  Ee, moya wa me o fuduegile thata;Mme wena, Jehofa—e tla nna ka lobaka lo lo kae?
4  A ko o boe, wena Jehofa, o namole moya wa me;Mpoloke ka ntlha ya bopelonomi jwa gago jwa lorato.
5  Gonne mo losong ga o umakiwe;Ke mang yo o tla go bakang mo Sheole?
6  Ke lapisitswe ke go fegelwa ga me;Bosigo jotlhe ke dira gore sekanamelo sa me se nne metsimetsi;Ke penolosa bolawana jwa me ka dikeledi tsa me.
7  Leitlho la me le koafaditswe ke go tshwenyega,Le tsofetse ka ntlha ya botlhe ba ba mpontshang bobaba.
8  Tlogang mo go nna, lona lotlhe ba lo dirang se se utlwisang botlhoko,Gonne ruri Jehofa o tla utlwa lentswe la go lela ga me.
9  Ruri Jehofa o tla utlwa ko-po ya me ya go utlwelwa botlhoko;Jehofa ka boene o tla amogela thapelo ya me.
10  Baba ba me botlhe ba tla tlhabiwa ke ditlhong thata e bile ba tla fuduega;Ba tla boela morago, ba tla tlhabiwa ke ditlhong ka ponyo ya leitlho.
84  A bo motlaagana wa gago o mogolo o le montle jang ne,Wena Jehofa wa masomosomo!
2  Moya wa me o tlhologeletswe malwapa a ga Jehofa e bile o lapile.Pelo ya me le nama ya me di goela ka boipelo kwa Modimong yo o tshelang.
3  Le nonyane tota e bone ntlo,Le peolwane e iponetse sentlhaga,Kwa e beileng bana ba yone gone—Sebeso sa gago se segolo, wena Jehofa wa masomosomo, Kgosi ya me le Modimo wa me!
4  Go itumela ba ba nnang mo ntlong ya gago!Ba sa ntse ba tswelela ba go baka. Seʹlah.
5  Go itumela batho ba nonofo ya bone e leng mo go wena,Ba ditsela tse dikgolo di leng mo pelong ya bone.
6  Fa ba feta go ralala lebala le le kwa tlase la ditlhatshana tsa bakha,Ba le fetola motswedi;Motlhatlheledi o ipipa le ka ditshegofatso.
7  Ba tla tswelela ba tsamaya maatla a bone a botlhaga a ntse a gola;Mongwe le mongwe o bonala kwa Modimong kwa Siona.
8  Ao tlhe Jehofa Modimo wa masomosomo, a ko o utlwe thapelo ya me;A ko o sekege tsebe, tlhe Modimo wa ga Jakobe. Seʹlah.
9  Wena thebe ya rona, bona tlhe Modimo,Mme o lebe sefatlhego sa motlodiwa wa gago.
10  Gonne letsatsi le le lengwe fela mo malwapeng a gago le botoka go na le a le sekete go sele.Ke tlhophile go ema fa serepoding mo ntlong ya Modimo wa meGo na le go tsamayatsamaya mo megopeng ya boikepo.
11  Gonne Jehofa Modimo ke letsatsi le thebe;O naya boutlwelobotlhoko le kgalalelo.Jehofa ka boene ga a kitla a thibela sepe se se molemo mo go ba ba tsamayang ka go tlhoka molato.
12  Ao tlhe Jehofa wa masomosomo, go itumela motho yo o go ikanyang.
31  Ke tshabetse mo go wena, Jehofa.E kete nka se tlhabiwe ke ditlhong le ka motlha.Mphalotse ka tshiamo ya gago.
2  Ntshekegele tsebe.Nkgolole ka bofefo.Nna kago e e thata ya lefika mo go nna,Ntlo ya dikago tse di thata gore o mpoloke.
3  Gonne o lefika la me le legolo le kago ya me e e thata;Mme ka ntlha ya leina la gago o tla nkgoga o bo o ntsamaisa.
4  O tla nketsha mo letloweng le ba le mphitlhetseng,Gonne o kago ya me ya phemelo.
5  Ke neela moya wa me mo seatleng sa gago.O nkgolotse, wena Jehofa Modimo wa boammaaruri.
6  Ke tlhoile ba ba tlhokomelang medingwana e e se nang mosola, ya lefela;Mme fa e le nna, ke ikanya Jehofa.
7  Ke tla ipela ke bo ke itumela mo bopelonoming jwa gago jwa lorato,Ka gore o bone pogisego ya me;O itsile matshwenyego a moya wa me,
8  Mme ga o a ntsenya mo seatleng sa mmaba.O emisitse dinao tsa me mo lefelong le le atlhameng.
9  Nkutlwele botlhoko, tlhe Jehofa, gonne ke mo mathateng a magolo.Leitlho la me le koafetse ka ntlha ya go tshwenyega, le moya wa me le mpa ya me.
10  Gonne botshelo jwa me bo khutlile ka khutsafalo,Le dingwaga tsa me ka go fegelwa.Maatla a me a kgopilwe ka ntlha ya tlolo ya me,Le marapo a me a koafetse.
11  Ke fetogile kgobo mo ponong ya botlhe ba ba mpontshang bobaba,Mme ke ntse jalo bogolo jang mo baagelaning ba me,Ke fetogile selo se se boifisang mo bathong ba ke tlwaelaneng le bone.Ba ntshabile fa ba mpona kwantle.
12  Jaaka mongwe yo o suleng mme a sa gopolwe, ke lebetswe;Ke ntse jaaka sejana se se senyegileng;
13  Gonne ke utlwile pego e e bosula ka ba bantsi,Letshogo le le mo matlhakoreng otlhe.Fa ba phuthega mmogo go nna seoposengwe kgatlhanong le nna,Ba loga leano la go tlosa moya wa me.
14  Mme nna—ke ikanya wena, Jehofa.Ke rile: “O Modimo wa me.”
15  Metlha ya me e mo seatleng sa gago.Nkgolole mo seatleng sa baba ba me le mo go ba ba ntatelelang.
16  Dira gore sefatlhego sa gago se phatsimele motlhanka wa gago.Mpoloke ka bopelonomi jwa gago jwa lorato.
17  Jehofa, e kete nka se tlhabiwe ke ditlhong, gonne ke go biditse.E kete baikepi ba ka tlhabiwa ke ditlhong;E kete ba ka didimala mo Sheole.
18  E kete dipounama tse di maaka di ka tlhoka puo,Tse di buang kgatlhanong le mosiami, ka mabela le ka lenyatso di sa ithibe.
19  A bo molemo wa gago, o o o boloketseng ba ba go boifang o le mogolo jang ne!O o o diretseng ba ba tshabelang mo go wena,Fa pele ga bomorwa batho.
20  O tla ba fitlha mo lefelong la gago la sephiriO ba fitlhela batho ba ba phuthegileng.O tla ba fitlha mo loobong lwa gago o ba fitlhela komano ya diteme.
21  A go bakwe Jehofa,Gonne o ntiretse bopelonomi jwa lorato jo bo gakgamatsang mo motseng o o mo pitlaganong.
22  Fa e le nna, fa ke ne ke tshoga ke ne ka re:“Ruri ke tla fedisiwa fa pele ga matlho a gago.”Ruri o utlwile lentswe la dikopo tsa me tse di dirwang ka tlhoafalo fa ke ne ke goela kwa go wena ke kopa thuso.
23  Ratang Jehofa, lona lotlhe batho ba gagwe ba ba ikanyegang.Jehofa o dibela ba ba ikanyegang,Mme o duela ka botlalo ope fela yo o bontshang mabela.
24  Nnang pelokgale, mme e kete pelo ya lona e ka nonofa,Lona lotlhe ba lo letileng Jehofa.
82  Modimo o eme mo phuthegong ya Yo E Leng Modimo;O atlhola mo gare ga medimo:
2  “Lo tla nna lo atlhola ka go tlhoka tshiamiso ka lobaka lo lo kaeLe go supa tlhaolele mo baikeping? Seʹlah.
3  Nnang baatlhodi ba wa maemo a a kwa tlase le mosimane yo o se nang rre.Direlang yo o bogisiwang le yo o humanegileng tshiamiso.
4  Falotsang wa maemo a a kwa tlase le yo o humanegileng;Ba gololeng mo seatleng sa baikepi.”
5  Ga ba a itse, e bile ga ba tlhaloganye;Ba nna ba tsamayatsamaya mo lefifing;Metheo yotlhe ya lefatshe e a reketlisiwa.
6  “Nna ka bonna ke rile, ‘Lo medimo,Mme lotlhe lo barwa ba Mogodimodimo.
7  Eleruri lo tla swa fela jaaka batho ba a swa;E bile lo tla wa fela jaaka ope fela wa dikgosana!’”
8  Ako o nanoge, tlhe Modimo, ako o atlhole lefatshe;Gonne o tla rua ditšhaba tsotlhe.
21  Wena Jehofa, kgosi e ipela mo nonofong ya gago;Mme a bo e batla go nna a ipela thata jang ne mo polokong ya gago!
2  O e neile keletso ya pelo ya yone,Mme ga o a gana ka keletso ya dipounama tsa yone. Seʹlah.
3  Gonne o ne wa e kgatlhantsha ka masego a molemo,Le go baya serwalo sa gouta e e itshekileng mo tlhogong ya yone.
4  E ne ya go kopa botshelo. O ne wa bo e naya,Boleele jwa malatsi ka bosakhutleng, le eleng ka bosaengkae.
5  Kgalalelo ya yone e kgolo mo polokong ya gago.O ne wa baya seriti le bontlentle mo go yone.
6  Gonne o e dira e e segofaditsweng thata ka bosaengkae;O e dira gore e itumele ka boipelo jo bo mo sefatlhegong sa gago.
7  Gonne kgosi e ikanya Jehofa,Le bopelonomi jwa lorato jwa Mogodimodimo. Ga e na go reketlisiwa.
8  Seatla sa gago se tla bona baba ba gago botlhe;Seatla sa gago sa moja se tla bona ba ba go tlhoileng.
9  O tla ba dira gore ba nne jaaka leubelo le le tukang ka nako e e tlhomilweng gore o ba ele tlhoko.Jehofa o tla ba kometsa mo bogaleng jwa gagwe, mme molelo o tla ba laila.
10  O tla senya maungo a bone mo lefatsheng,Le bana ba bone mo go bomorwa batho.
11  Gonne ba go romeletse se se bosula;Ba akantse dikgopolo tse ba sa kgoneng go di diragatsa.
12  Gonne o tla dira gore ba retolole mekwatla ya bone ba tshabeKa megala ya gago ya bora e o e baakanyang go nna kgatlhanong le sefatlhego sa bone.
13  Godisiwa mo nonofong ya gago, wena Jehofa.Re tla opela re bo re leletse thata ya gago pina.
25  Ke tsholeletsa moya wa me kwa go wena, Jehofa. ב [Behth]
2  Wena Modimo wa me, ke ikantse wena;E kete nka se tlhabiwe ke ditlhong.E kete baba ba me ba ka se ka ba itumela ka ntlha ya me. ג [Giʹmel]
3  Gape, ga go na bape ba ba solofetseng mo go wena ba ba tla tlhabiwang ke ditlhong.Ba ba dirang ka boferefere ba sa atlege ba tla tlhabiwa ke ditlhong. ד [Daʹleth]
4  Nkitsise ditsela tsa gago, wena Jehofa;Nthute ditselana tsa gago. ה [Heʼ]
5  Ntsamaise mo boammaaruring jwa gago mme o nthute,Gonne o Modimo wa me wa poloko. ו [Waw]Ke solofetse mo go wena letsatsi lotlhe. ז [Zaʹyin]
6  Gakologelwa mautlwelobotlhoko a gago, wena Jehofa, le mapelonomi a gago a lorato,Gonne di tswa bosasimologeng. ח [Chehth]
7  Tsweetswee o se ka wa gakologelwa maleo a bosha jwa me le go tlhanoga ga me.A ko o nkgakologelwe go ya ka bopelonomi jwa gago jwa lorato,Ka ntlha ya molemo wa gago, wena Jehofa. ט [Tehth]
8  Jehofa o molemo e bile o thokgame.Ke sone se a layang baleofi kaga tsela. י [Yohdh]
9  O tla dira gore ba ba pelonolo ba tsamaye mo tshwetsong ya gagwe ya boatlhodi,Mme o tla ruta ba ba pelonolo tsela ya gagwe. כ [Kaph]
10  Ditselana tsotlhe tsa ga Jehofa ke bopelonomi jwa lorato le boammaaruriMo go ba ba bolokang kgolagano ya gagwe le dikgakololo tsa gagwe. ל [Laʹmedh]
11  Ka ntlha ya leina la gago, tlhe Jehofa,O itshwarele tlolo ya me, gonne e kgolo. מ [Mem]
12  Jaanong, ke mang yo o boifang Jehofa?O tla mo laya kaga tsela e a tla e tlhophang. נ [Nun]
13  Moya wa gagwe o tla nna mo go se se molemo,Mme bana ba gagwe ba tla rua lefatshe. ס [Saʹmekh]
14  Go atamalana thata le Jehofa ke ga ba ba mmoifang,Le kgolagano ya gagwe, gore a ba dire gore ba e itse. ע [ʽAʹyin]
15  Matlho a me a kwa go Jehofa ka metlha,Gonne ke ene yo o ntshang dinao tsa me mo letloweng. פ [Peʼ]
16  Retololela sefatlhego sa gago kwa go nna, mme o nkutlwele botlhoko;Gonne ke nosi e bile ke bogisitswe. צ [Tsa·dhehʹ]
17  Matshwenyego a pelo ya me a ntsifetse;Nketshe mo dipitlaganong tsa me tsweetswee. ר [Rehsh]
18  Bona pogisego ya me le matshwenyego a me,Mme o itshwarele maleo a me otlhe.
19  Bona gore baba ba me ba ntsifetse jang,Mme ba ntlhoile ka letlhoo le le bosula. ש [Shin]
20  A ko o dise moya wa me mme o nkgolole.E kete nka se tlhabiwe ke ditlhong, gonne ke tshabetse mo go wena. ת [Taw]
21  A bothokgami le tshiamo di ntibele,Gonne ke solofetse mo go wena.
22  Tlhe Modimo, golola Iseraele mo matshwenyegong a gagwe otlhe.
92  Go molemo go ntshetsa Jehofa ditebogoLe go leletsa leina la gago pina, wena Mogodimodimo;
2  Go bolela kaga bopelonomi jwa gago jwa lorato mo mosongLe kaga boikanyegi jwa gago mo masigong,
3  Mo seletsweng sa megala e e lesome le mo lluteng,Ka mmino o o lelelang kwa godimo mo harepeng.
4  Gonne o dirile gore ke ipele, wena Jehofa, ka ntlha ya tiro ya gago;Ke goa ka boipelo ka ntlha ya ditiro tsa diatla tsa gago.
5  A bo ditiro tsa gago di le dikgolo jang ne, Jehofa!Dikakanyo tsa gago di boteng thata.
6  Ga go na motho ope yo o sa akanyeng yo o ka di itseng,E bile ga go na ope yo o sematla yo o ka tlhaloganyang seno.
7  Fa baikepi ba tlhoga jaaka dimelaLe botlhe ba ba dirang se se utlwisang botlhoko ba tlhagisa dithunya,Ke gore ba tle ba nyelediwe ka bosaengkae.
8  Mme o kwa godimo ka bosakhutleng, wena Jehofa.
9  Gonne bona! baba ba gago, wena Jehofa,Gonne bona! baba ba gago ba tla nyelela;Botlhe ba ba dirang se se utlwisang botlhoko ba tla lomololwa mongwe mo go yo mongwe.
10  Mme o tla godisa lonaka lwa me jaaka lwa poo ya naga;Ke tla ikolobetsa ka leokwane le lesha.
11  Mme leitlho la me le tla leba baba ba me;Ditsebe tsa me di tla utlwa kaga bone ba ba ntsogologelang, badirabosula.
12  Mosiami o tla tlhagisa dithunya jaaka setlhare sa mokolane se dira;O tla gola a nna motona jaaka mosedara kwa Lebanona.
13  Ba ba jadilweng mo ntlong ya ga Jehofa,Mo malwapeng a Modimo wa rona, ba tla tlhagisa dithunya.
14  Ba tla nna ba tlhogonolofala mo botlhogoputsweng,Ba tla tswelela pele ba nonne e bile ba le banana,
15  Gore ba bolele fa Jehofa a thokgame.Ke Lefika la me, le go se nang tshiamololo mo go lone.
113  Bakang Jah!Isang pako, lona batlhanka ba ga Jehofa,Bakang leina la ga Jehofa.
2  A leina la ga Jehofa le bakweGo tloga jaanong go ya bosakhutleng.
3  Go tswa kwa tlhabong ya letsatsi go ya kwa phirimong ya loneLeina la ga Jehofa le tshwanetse go bakwa.
4  Jehofa o kwa godimo ga ditšhaba tsotlhe;Kgalalelo ya gagwe e kwa godimo ga magodimo.
5  Ke mang yo o tshwanang le Jehofa Modimo wa rona,Ene yo o nnang kwa godimo?
6  O a ikokobetsa gore a lebe legodimo le lefatshe,
7  O tsholetsa motho wa maemo a a kwa tlase go tswa mo loroleng;O godisa mohumanegi go tswa mo kgatamping ya molora,
8  Gore a mo nnise le batlotlegi,Le batlotlegi ba batho ba gagwe.
9  O dira gore mosadi yo o moopa a nne mo ntlongJaaka mmè yo o itumetseng wa barwa.Bakang Jah!
13  O tla ntebala ka lobaka lo lokae Jehofa? Ka bosaengkae?O tla mphitlhela sefatlhego sa gago ka lobaka lo lo kae?
2  Ke tla kgaratlha mo moyeng wa me ka lobaka lo lo kae,Khutsafalo mo pelong ya me motshegare?Mmaba wa me o tla godisiwa mo godimo ga me ka lobaka lo lo kae?
3  Nteba; nkarabe, wena Jehofa Modimo wa me.Phatsimisa matlho a me, gore ke se ka ka robala mo losong,
4  Gore mmaba wa me a se ka a re: “Ke mo fentse!”Gore baba ba me ba se ka ba ipela ka gonne ke kgokgweediwa.
5  Fa e le nna, ke ikantse bopelonomi jwa gago jwa lorato;A pelo ya me e ipele mo polokong ya gago.
6  Ke tla opelela Jehofa, gonne o ntiretse ka tsela e e duelang.
14  Yo o se nang tlhaloganyo o buile jaana mo pelong ya gagwe:“Ga go na Jehofa.”Ba dirile bosula, ba dirile ka tsela e e makgapha mo ditirong tsa bone.Ga go na ope yo o dirang molemo.
2  Fa e le Jehofa, o lebile bomorwa batho kwa tlase a le kwa legodimong,Go bona gore a go na le ope yo o nang le temogo, ope yo o senkang Jehofa.
3  Botlhe ba fapogile, botlhe ba a tshwana ba boikepo;Ga go na ope yo o dirang molemo,Le fa e le a le mongwe.
4  A ga go na ope wa badiri ba se se utlwisang botlhoko yo o nang le kitso,Ba ba jang batho ba me jaaka ba jele senkgwe?E bile ga ba a bitsa Jehofa.
5  Ba ne ba tlala poifo e kgolo koo,Gonne Jehofa o mo gare ga kokomana ya mosiami.
6  Lo tla tlhabisa kgakololo ya yo o bogisiwang ditlhong,Ka gonne Jehofa ke botshabelo jwa gagwe.
7  E kete go ka bo go na le poloko ya Iseraele go tswa mo Siona!Fa Jehofa a busa batshwarwa ba batho ba gagwe,A Jakobe a ipele, a Iseraele a ipele.
123  Ke tsholeleditse matlho a me kwa go wena,Wena Yo o nnang kwa magodimong.
2  Bona! Jaaka matlho a batlhanka a le kwa seatleng sa mong wa bo-ne,Jaaka matlho a lelata a le kwa seatleng sa mohumagadi wa lone,Fela jalo matlho a rona a kwa go Jehofa Modimo wa ronaGo fitlha a re utlwela botlhoko.
3  Re utlwele botlhoko, tlhe Jehofa, re utlwele botlhoko;Gonne re kgobeletswe lenyatso thata.
4  Moya wa rona o kgobeletswe thata ke go sotla ga ba ba iketlileng,Ke lenyatso la ba ba ikgodisang.
98  Opelelang Jehofa pina e ntšha,Gonne dilo tse a di dirileng di a gakgamatsa.Seatla sa gagwe sa moja, lebogo la gagwe le le boitshepo, le mo tliseditse poloko.
2  Jehofa o dirile gore poloko ya gagwe e itsiwe;O senotse tshiamo ya gagwe mo matlhong a ditšhaba.
3  O gakologetswe bopelonomi jwa gagwe jwa lorato le boikanyegi jwa gagwe mo ntlong ya Iseraele.Mafelelo otlhe a lefatshe a bone poloko ka Modimo wa rona.
4  Goelang kwa go Jehofa ka phenyo, lona lotlhe batho ba lefatshe.Thamang lo goe ka boipelo lo letse pina.
5  Leletsang Jehofa pina ka harepa,Ka harepa le ka lentswe la pina.
6  Ka diterompeta le ka modumo wa lonakaGoang ka phenyo fa pele ga Kgosi, e bong Jehofa.
7  A lewatle le dume jaaka maru le se se tletseng mo go lone,Naga e e ungwang le ba ba nnang mo go yone.
8  A dinoka di ope diatla;A dithaba tsotlhe di goe ka boipelo
9  Fa pele ga ga Jehofa, gonne o tlile go atlhola lefatshe.O tla atlhola naga e e ungwang ka tshiamoLe ditšhaba ka thokgamo.
145  Ke tla go godisa, wena Modimo wa me Kgosi,E bile ke tla baka leina la gago ka bosakhutleng, le ka bosaengkae. ב [Behth]
2  Ke tla go baka letsatsi lotlhe,Mme ke tla baka leina la gago ka bosakhutleng, le ka bosaengkae. ג [Giʹmel]
3  Jehofa o mogolo e bile o tshwanelwa thata ke go bakwa,Mme bogolo jwa gagwe ke jo bo sa ka keng jwa hukutsega. ד [Daʹleth]
4  Kokomana morago ga kokomana e tla akgola ditiro tsa gago,Mme ba tla bolela ditiro tsa gago tse di thata. ה [Heʼ]
5  Ke tla tlhatlhanya ka bontlentle jo bo galalelang jwa seriti sa gagoLe dikgang tsa ditiro tsa gago tse di gakgamatsang. ו [Waw]
6  Mme ba tla bua ka nonofo ya dilo tsa gago tse di boitshegang;Mme fa e le bogolo jwa gago, ke tla bo bolela. ז [Zaʹyin]
7  Ba tla bua ka matlhagatlhaga ka letlotlo la molemo wa gago,Mme ba tla goa ka boipelo ka ntlha ya tshiamo ya gago. ח [Chehth]
8  Jehofa o pelontle e bile o kutlwelobotlhoko,O bonya go galefa gape o na le bopelonomi jo bogolo jwa lorato. ט [Tehth]
9  Jehofa o molemo mo go botlhe,Le mautlwelobotlhoko a gagwe a mo ditirong tsa gagwe tsotlhe. י [Yohdh]
10  Ditiro tsotlhe tsa gago di tla go baka, wena Jehofa,Le batho ba gago ba ba ikanyegang ba tla go baka. כ [Kaph]
11  Ba tla bua ka kgalalelo ya bogosi jwa gago,E bile ba tla bua ka thata ya gago,ל
12  Gore ba itsise barwa batho ditiro tsa gagwe tsa maatlaLe kgalalelo ya bontlentle jwa bogosi jwa gagwe. מ [Mem]
13  Bogosi jwa gago ke bogosi ka bosakhutleng,Mme taolo ya gago e mo dikokomaneng tsotlhe ka go latelana ga tsone. ס [Saʹmekh]
14  Jehofa o tshegetsa botlhe ba ba wang,E bile o tsholetsa botlhe ba ba inameng. ע [ʽAʹyin]
15  Matlho a botlhe a leba kwa go wena ka tsholofelo,E bile o ba naya dijo tsa bone ka paka ya tsone. פ [Peʼ]
16  O bula seatla sa gagoO kgotsofatse keletso ya setshedi sengwe le sengwe. צ [Tsa·dhehʹ]
17  Jehofa o siame mo ditseleng tsa gagwe tsotlheE bile o ikanyega mo ditirong tsa gagwe tsotlhe. ק [Qohph]
18  Jehofa o gaufi le botlhe ba ba mmitsang,Le botlhe ba ba mmitsang ka boammaaruri. ר [Rehsh]
19  O tla diragatsa keletso ya ba ba mmoifang,E bile o tla utlwa go goa ga bone ba kopa thuso, mme o tla ba boloka. ש [Shin]
20  Jehofa o disa botlhe ba ba mo ratang,Mme botlhe ba ba boikepo o tla ba nyeletsa. ת [Taw]
21  Molomo wa me o tla bua pako ya ga Jehofa;Mme a nama yotlhe e bake leina la gagwe le le boitshepo ka bosakhutleng, le ka bosaengkae.
29  Nayang Jehofa, lona bomorwa batho ba ba thata,Nayang Jehofa kgalalelo le nonofo.
2  Nayang Jehofa kgalalelo ya leina la gagwe.Ikobeleng Jehofa lo le mo mokgabong o o boitshepo.
3  Lentswe la ga Jehofa le kwa godimo ga metsi;Modimo yo o galalelang o dumile jaaka maru.Jehofa o kwa godimo ga metsi a mantsi.
4  Lentswe la ga Jehofa le maatla;Lentswe la ga Jehofa le lentlentle.
5  Lentswe la ga Jehofa le roba masedara;Ee, Jehofa o robaganya masedara a Lebanona,
6  Mme o dira gore a kalape jaaka namane,Lebanona le Sirione jaaka barwa ba dipoo tsa naga.
7  Lentswe la ga Jehofa le rema ka dikgabo tsa molelo;
8  Lentswe la ga Jehofa le menoganya naga,Jehofa o menoganya naga ya Kadeshe.
9  Lentswe la ga Jehofa le dira gore dikgama tse di namagadi di menogane ka ditlhabi tsa pelegiGape le tlhotlhora dikgwa.Mme mo tempeleng ya gagwe mongwe le mongwe a re: “Kgalalelo!”
10  Jehofa o ntse mo morwaleleng;Mme Jehofa o nna e le kgosi ka bosakhutleng.
11  Jehofa ka boene ruri o tla naya batho ba gagwe nonofo.Jehofa ka boene o tla segofatsa batho ba gagwe ka kagiso.
40  Ke ne ke solofetse mo go Jehofa ka tlhoafalo,Ka jalo o ne a ntshekegela tsebe mme a utlwa go goa ga me ke kopa thuso.
2  Gape o ne a ntlhatlosa a nketsha mo kgatamping e e kurutlang,Mo lorageng lwa seretse.Mme a tsholeletsa dinao tsa me mo lefikeng le legolo;O ne a tlhomamisa dikgato tsa me ka thata.
3  Mo godimo ga moo, o ne a tsenya pina e ntšha mo molomong wa me,Pako e e yang kwa Modimong wa rona.Ba bantsi ba tla e bona mme ba tla boifa,Mme ba tla ikanya Jehofa.
4  Go itumela monna yo o nonofileng yo o ikanyang JehofaLe yo o sa retolosetsang sefatlhego sa gagwe mo bathong ba ba bodipa,Le fa e le mo go ba ba welang mo maakeng.
5  O dirile dilo di le dintsi,Wena Jehofa Modimo wa me, le eleng ditiro tsa gago tse di gakgamatsang le dikakanyo tsa gago mo go rona;Ga go na ope yo o ka tshwantshiwang le wena.Fa ke ne nka sekamela go di bolela le go bua ka tsone,Di dintsi go gaisa ka mo ke ka anelang ka teng.
6  Ga o a ka wa kgatlhiwa ke setlhabelo le tshupelo;O ne wa bula ditsebe tseno tsa me.Ga o a ka wa kopa tshupelo e e fisiwang le tshupelo ya boleo.
7  Ka ntlha ya seo ke ne ka re: “Bona ke tlile,Mo momenong wa buka go kwadilwe ka ga me.
8  Ke itumeletse go dira thato ya gago, wena Modimo wa me,Mme molao wa gago o mo teng ga me.
9  Ke boletse dikgang tse di molemo tsa tshiamo mo phuthegong e kgolo.Bona! Ga ke thibele dipounama tsa me.Wena Jehofa, o itse seo sentle.
10  Ga ke a bipa tshiamo ya gago mo teng ga pelo ya me.Ke boletse boikanyegi jwa gago le poloko ya gago.Ga ke a fitlha bopelonomi jwa gago jwa lorato le boammaaruri jwa gago mo phuthegong e kgolo.”
11  Wena Jehofa, o se ka wa thibela bopelotlhomogi jwa gago mo go nna.A bopelonomi jwa gago jwa lorato le boammaaruri jwa gago di ntibele ka metlha.
12  Gonne ke ne ka dikanyediwa ke masetlapelo go fitlha a sa kgone go balwa.Ditlolo tsa me tse di oketsegileng di ne tsa nkwela ka tshoganyetso go feta ka mo ke neng nka di bona ka teng;Di ne tsa nna dintsi go feta meriri ya tlhogo ya me,Mme pelo ya me e ne ya ntlogela.
13  Wena Jehofa, o itumelele go nkgolola.Jehofa, o potlakele go nthusa.
14  E kete ba ka tlhabiwa ke ditlhong ba bo ba swabisiwa botlheBa ba senkang moya wa me gore ba o gogole.E kete ba ba itumedisiwang ke masetlapelo a me ba ka boa mme ba kokobediwa.
15  E kete ba ka rotola matlho ba gakgametse ka ntlha ya ditlhong tsa boneBa ba nthayang ba re: “Aha! Aha!”
16  A ba itumele ba bo ba ipele mo go wena,Botlhe ba ba go senkang.A ba bue ka metlha ba re: “A Jehofa a godisiwe,”Ba ba ratang poloko ya gago.
17  Mme ke bogisitswe e bile ke humanegile.Jehofa o a ntlhokomela.O thuso ya me le Mofalotsi wa me.Modimo wa me, o se ka wa diega thata.
124  “Fa nkabo e se gore Jehofa o ne a le kafa go rona,”A Iseraele jaanong a re,
2  “Fa nkabo e se gore Jehofa o ne a le kafa go ronaFa batho ba ne ba re tsogologela,
3  Foo ba ka bo ba re komeditse re ntse re tshela,Fa bogale jwa bone bo ne bo re tukela.
4  Mme metsi a ka bo a re gogotse,Molatswana o o phothoselang o ka bo o fetile mo godimo ga moya wa rona.
5  Foo go kabo go fetile mo godimo ga moya wa ronaMetsi a boikgodiso.
6  A go bakwe Jehofa, yo o sa re nayangMeno a bone re le ba ba tsomiwang ke bone.
7  Moya wa rona o tshwana le nonyane e e falotsengMo seraing sa ba ba thaisang.Serai se robegile,Mme rona re falotse.
8  Thuso ya rona e mo leineng la ga Jehofa,Modiri wa legodimo le lefatshe.”
126  Fa Jehofa a ne a busa batshwarwa ba Siona,Re ne ra nna jaaka ba ba lorang.
2  Ka nako eo molomo wa rona o ne wa tlala setshego,Le loleme lwa rona lwa tlala go goa ka boipelo.Ka nako eo ba ne ba bua jaana mo ditšhabeng:“Jehofa o dirile selo se segolo ka se a se ba diretseng.”
3  Jehofa o dirile selo se segolo ka se a se re diretseng.Re a ipela.
4  Ao tlhe Jehofa, a ko o buse setlhopha sa rona sa batshwarwa,Jaaka melatswana kwa Negebe.
5  Ba ba jalang peo ka dikelediBa tla roba ba goa ka boipelo.
6  Yo ruri a tsamayang, a lela,A tshotse kgetsi e e tletseng peo,Ruri o tla tsena a goa ka boipelo,A tshotse dingata tsa gagwe.
121  Ke tla tsholeletsa matlho a me kwa dithabeng.Thuso ya me e tla tswa kae?
2  Thuso ya me e tswa kwa go Jehofa,Modiri wa legodimo le lefatshe.
3  Ruri ga a ka ke a letlelela lonao lwa gago gore lo reketle.Ene Yo o go disang ruri ga a ka ke a otsela.
4  Bona! Ga a kitla a otsela le fa e le go robala,Yo o disitseng Iseraele.
5  Jehofa o go disitse.Jehofa ke moriti wa gago mo seatleng sa gago sa moja.
6  Motshegare letsatsi ga le kitla le go itaya,Le fa e le ngwedi bosigo.
7  Jehofa o tla go disa mo masetlapelong otlhe.O tla disa moya wa gago.
8  Jehofa o tla disa go tswa ga gago le go tsena ga gagoGo tloga jaanong go ya pele le go ya bosakhutleng.
102  Ao tlhe Jehofa, a ko o utlwe thapelo ya me;Mme e kete go goa ga me ke kopa thuso go ka tla kwa go wena.
2  O se ka wa mphitlhela sefatlhego mo letsatsing la fa ke le mo mathateng a magolo.Sekegela tsebe ya gago kwa go nna;Mo letsatsing le ke bitsang ka lone, itlhaganele, o nkarabe.
3  Gonne malatsi a me a khutlile fela jaaka mosi,Le marapo a me a goteditswe gore a nne mahibidu fela jaaka leiso.
4  Pelo ya me e iteilwe fela jaaka dimela e bile e omeletse,Gonne ke lebetse go ja dijo tsa me.
5  Ka ntlha ya modumo wa go fegelwa ga meMarapo a me a ngaparetse nama ya me.
6  Ke tshwana le kukara ya naga.Ke setse ke tshwana le morubisinyana wa mafelo a a kgakgabetseng.
7  Ke bopame,Mme ke setse ke tshwana le nonyane e e itlhaotseng e le nosi mo godimo ga borulelo.
8  Baba ba me ba nkgobile letsatsi lotlhe.Ba ba ntirang seeleele ba ikanne ka nna.
9  Gonne ke jele melora fela jaaka senkgwe;Mme dilo tse ke di nwang ke di tlhakantse le selelo,
10  Ka ntlha ya katlholo ya ga-go le kgakalo ya gago;Gonne o ntsholeditse, go-re o tle o ntatlhe.
11  Malatsi a me a tshwana le moriti o o fedileng,Mme ke omeletse jaaka dimela fela.
12  Fa e le wena Jehofa, o tla nna ka bosakhutleng,Le segopotso sa gago e tla nna sa kokomana morago ga kokomana.
13  Wena ka bowena o tla tsoga, o tla utlwela Siona botlhoko,Gonne ke paka ya go nna pelonomi mo go ene,Gonne nako e e tlhomilweng e gorogile.
14  Gonne batlhanka ba gago ba ipeletse maje a gagwe,Mme ba utlwela lorole lwa gagwe botlhoko.
15  Mme ditšhaba di tla boifa leina la ga Jehofa,Le dikgosi tsotlhe tsa lefatshe kgalalelo ya gago.
16  Gonne ruri Jehofa o tla aga Siona;O tla bonala mo kgalalelong ya gagwe.
17  Ruri o tla retologela mo thapelong ya ba ba amogilweng sengwe le sengwe,Mme a sa nyatse thapelo ya bone.
18  Seno se kwaletswe kokomana ya isagwe;Mme setšhaba se se tla bopiwang se tla baka Jah.
19  Gonne o lebile kwa tlase go tswa kwa bogodimong jwa gagwe jo bo boitshepo,Jehofa o lebile lefatshe a le kwa magodimong,
20  Gore a utlwe go fegelwa ga legolegwa,Gore a bofolole ba ba beetsweng loso;
21  Gore leina la ga Jehofa le bolelwe mo SionaLe pako ya gagwe mo Jerusalema,
22  Fa ditšhaba di phuthegile tsotlhe mmogo,Le magosi gore a direle Jehofa.
23  O ne a bogisa maatla a me mo tseleng,O ne a khutshwafatsa malatsi a me.
24  Ke ne ka re: “Ao tlhe Modimo wa me,O se ka wa ntlosa ke le mo sephatlong sa malatsi a me;Dingwaga tsa gago di ralala dikokomana tsotlhe.
25  O ne wa thaya metheo ya lefatshe ka bolone bogologolo,Mme magodimo ke tiro ya diatla tsa gago.
26  Tsone ka botsone di tla nyelela, mme wena ka bowena o tla nna o eme;Mme di tla onala tsotlhe fela jaaka seaparo.O tla di emisetsa fela jaaka diaparo, mme di tla fetsa lobaka lwa tsone.
27  Mme wena o ntse o tshwana fela, le dingwaga tsa gago ga di kitla di wediwa.
28  Barwa ba batlhanka ba gago ba tla tswelela pele ba nna;Mme bana ba bone ba tla tlhomamisiwa ka thata fa pele ga gago.”
140  Ao tlhe Jehofa, nnamole mo bathong ba ba bosula;E kete o ka ntibela le mo mothong wa ditiro tsa thubakanyo,
2  Ba ba logileng maano a dilo tse di bosula mo pelong ya bone,Ba ba nnang ba tlhasela motshegare otlhe jaaka mo dintweng.
3  Ba looditse loleme lwa bone go tshwana le lwa no-ga;Botlhole jwa noga e e dinaka bo kafa tlase ga dipounama tsa bone. Seʹlah.
4  Mpoloka, tlhe Jehofa, mo diatleng tsa moikepi;E kete o ka ntibela mo mothong wa ditiro tsa thubakanyo,Ba ba logileng leano la go kgorometsa dikgato tsa me.
5  Ba ba ikgodisang ba mphitlhetse serai;Mme ba tsharolotse megala jaaka letlowa fa thoko ga tselana.Ba mpeetse diru. Seʹlah.
6  Ke reile Jehofa ka re: “O Modimo wa me.Sekegela lentswe la dikopo tsa me tse di tlhoafetseng tsebe, tlhe Jehofa.”
7  Ao tlhe Jehofa Morena Molaodimogolo, nonofo ya poloko ya me,O bipile tlhogo ya me mo letsatsing la mophato o o tlhometseng.
8  Ao tlhe Jehofa, o se ka wa naya moikepi dikeletso tsa gagwe.O se ka wa tsweletsa go loga maano ga gagwe, gore ba se ka ba godisiwa. Seʹlah.
9  Fa e le ditlhogo tsa ba ba ntikanyeditseng,A matshwenyego a dipounama tsa bone a di bipe.
10  A go latlhelwe magala a a tukang mo godimo ga bone.A go dirwe gore ba wele mo molelong, mo dipetseng tsa metsi, gore ba se ka ba tsoga.
11  Motho yo o buang dilo tse dikgolo—a a se ka a tlhomamisiwa ka thata mo lefatsheng.Motho wa thubakanyo—a bosula bo mo tsome ka go mo kgorometsa gantsi.
12  Ke itse sentle gore Jehofa o tla diragatsaKopo e e kafa molaong ya yo o bogisiwang, katlholo ya bahumanegi.
13  Eleruri basiami ba tla ntshetsa leina la gago ditebogo;Ba ba thokgameng ba tla nna fa pele ga sefatlhego sa gago.
60  Wena Modimo, o re latlhile, o tseneletse kwa go rona,O tukile bogale. O tshwanetse go re tsosolosa.
2  O reketlisitse lefatshe, o le fatogantse.Fodisa diphatlha tsa lone, gonne le reketlile.
3  O dirile gore batho ba gago ba bone mathata.O dirile gore re nwe beine e e re theekedisang.
4  O neile ba ba go boifang sesupoGore ba tshabe ba taboga manyokenyoke ka ntlha ya bora. Seʹlah.
5  Gore baratwa ba gago ba tle ba namolwe,A ko o boloke ka seatla sa gago sa moja mme o re arabe.
6  Modimo o buile mo boitshepong jwa gagwe:“Ke tla itumela, ke tla ntsha Shekema go nna kabelo;Le lebala le le kwa tlase la Sukothe ke tla le lekanya.
7  Gileade ke ya me le Manase ke ya me,Mme Eferaime ke kago ya phemelo ya yo e leng tlhogo ya me;Juda ke lore lwa me lwa molaodi.
8  Moabe ke pitsa ya me e e tlhatswetsang.Ke tla latlhela mpaatšhane wa me mo godimo ga Edoma.Ke tla goa ka phenyo ka ntlha ya Filisitia.”
9  Ke mang yo o tla ntlisang mo motseng o o dikanyeditsweng?Ke mang yo ruri a tla nkgogang go ya go fitlha kwa Edoma?
10  A ga se wena, Modimo, o re latlhilengE bile o sa tswe le masole a rona jaaka Modimo?
11  A ko o re thuse mo matshwenyegong,E re ka poloko ya motho wa mo lefatsheng e se na mosola.
12  Re tla bona maatla a botlhaga ka Modimo,Mme ene ka boene o tla gataka baba ba rona.
53  Yo o se nang tlhaloganyo o buile jaana mo pelong ya gagwe:“Ga go na Jehofa.”Ba dirile bosula e bile ba dirile ka tsela e e makgapha ka tshiamololo;Ga go na ope yo o dirang molemo.
2  Fa e le Modimo, o lebile bomorwa batho kwa tlase a le kwa legodimong,Go bona gore a go na le ope yo o nang le temogo, ope yo o senkang Jehofa.
3  Botlhe ba boetse morago, botlhe ba a tshwana ba boikepo;Ga go na ope yo o dirang molemo,Le fa e le a le mongwe.
4  A ga go na ope wa badiri ba se se utlwisang botlhoko yo o nang le kitso,Ba ba jang batho ba me jaaka ba jele senkgwe?E bile ga ba a bitsa Jehofa.
5  Ba ne ba tlala poifo e kgolo koo,Kwa go neng go se na poifo teng;Gonne Modimo ka boene ruri o tla gasamisa marapo a ope yo o thibelelang kgatlhanong le wena.Ruri o tla ba tlhabisa ditlhong, gonne Jehofa ka boene o ba ganne.
6  E kete go ka bo go na le poloko e kgolo ya Iseraele go tswa mo Siona!Fa Jehofa a busa batshwarwa ba batho ba gagwe,A Jakobe a ipele, a Iseraele a ipele.
39  Ke ne ka re: “Ke tla disa ditsela tsa meGore ke se ka ka leofa ka loleme lwa me.Ke tla tlhoma sebofamolomo gore e nne modisa wa molomo wa me,Fa moikepi ope fela a sa ntse a le fa pele ga me.”
2  Ke ne ka tlhoka puo ka didimala;Ka didimala mo go se se molemo,Mme go utlwa botlhoko ga me go ne ga kgaphelwa kwa thoko.
3  Pelo ya me e ne ya tuka mo teng ga me;Fa ke fegelwa molelo o ne o ntse o tuka.Ke ne ka bua ka loleme lwa me:
4  “Ntire gore ke itse bofelelo jwa me, tlhe Jehofa,Le selekanyo sa malatsi a me—gore ke eng,Ke tle ke itse gore ke feta ka bonako go le kana kang.
5  Bona! O dirile malatsi a me mmalwa fela;Le lobaka lwa botshelo jwa me lo ntse jaaka lo e seng sepe fa pele ga gago.Ruri motho mongwe le mongwe wa mo lefatsheng, le fa a eme ka nitamo, ga se sepe fela fa e se moya o o hemelwang kwa ntle. Seʹlah.
6  Ruri motho o tsamayatsamaya jaaka moriti.Ruri ba fuduegela lefela.Motho o koaganya dilo mme ga a itse yo o tla di phuthang.
7  Mme jaanong ke solofetse eng, wena Jehofa?Tebelelo ya me e mo go wena.
8  Nkgolole mo ditlolong tsotlhe tsa me.O se ka wa ntlhoma go nna kgobo ya yo o se nang tlhaloganyo.
9  Ke ne ka nna ke se na puo; ke ne ke sa kgone go bula molomo wa me,Gonne wena o ne wa tsaya kgato.
10  Tlosa sebetso sa gago mo go nna.Ke khutlile ka ntlha ya bobaba jwa seatla sa gago.
11  O siamisitse motho ka dikgalemelo kgatlhanong le tlolo,Mme o laila dilo tsa gagwe tse di eletsegang fela jaaka motoutwane o dira.Eleruri motho mongwe le mongwe wa mo lefatsheng ke moya o o hemelwang kwa ntle. Seʹlah.
12  A ko o utlwe thapelo ya me, tlhe Jehofa,A ko o sekegele go goa ga me ke kopa thuso tsebe.O se ka wa didimalela dikeledi tsa me.Gonne ke moagi fela wa moeng mo go wena,Mothibeledi go tshwana le borremogologolwane ba me botlhe.
13  Leba kgakala le nna, gore ke tle ke itumelePele ga ke tsamaya ke bo ke sa tlhole ke le teng.”
56  Nkutlwela botlhoko, tlhe Modimo, ka gonne motho yo o nang le go swa o mpharumetse.O nna a nkgatelela, a lwa letsatsi lotlhe.
2  Baba ba me ba nna ba mpharumela letsatsi lotlhe,Gonne go na le ba bantsi ba ba lwang le nna ka go itseela kwa godimo.
3  Le fa e le ka letsatsi lefe le ke boifang ka lone, nna, ke tla go ikanya.
4  Ke tla baka lefoko la Modimo ke le seoposengwe le ene.Ke ikantse Modimo; ga ke na go boifa.Nama e ka ntirang?
5  Letsatsi lotlhe ba nna ba utlwisa merero ya me botlhoko;Dikakanyo tsa bone tsotlhe di kgatlhanong le nna gore ba ntirele bosula.
6  Ba a tlhasela, ba a iphitlha,Fa e le bone, ba nna ba tlhokometse dikgato tsa me,Fa ba ntse ba letetse moya wa me.
7  Ba latlhe ka ntlha ya go utlwisa botlhoko ga bone.Folosa le eleng ditšhaba ka bogale, wena Modimo.
8  Wena o begile go nna mofaladi ga me.A ko o tsenye dikeledi tsa me mo modutwaneng wa gago.A ga di mo bukeng ya gago?
9  Ka nako eo baba ba me ba tla boela morago, mo letsatsing le ke tla bitsang ka lone;Seno ke se itse sentle, gore Modimo o kafa letlhakoreng la me.
10  Ke tla baka lefoko la Modimo ke le seoposengwe le ene;Ke tla baka lefoko la ga Jehofa ke le seoposengwe le ene.
11  Ke ikantse Modimo. Ga ke na go boifa.Motho wa mo lefatsheng o ka ntirang?
12  Mo go nna, Modimo, go na le maikano a ke a go diretseng.Ke tla go isetsa mafoko a go ntsha ditebogo.
13  Gonne o golotse moya wa me mo losong—A ga o a golola dinao tsa me mo go kgotšweng?—Gore ke tle ke tsamatsamaye fa pele ga Modimo mo leseding la ba ba tshelang.
134  Bakang Jehofa tlhe,Lona lotlhe batlhanka ba ga Jehofa,Lona ba lo emang mo ntlong ya ga Jehofa masigo.
2  Tsholetsang diatla tsa lona ka boitshepoMme lo bake Jehofa.
3  A Jehofa a lo segofatse go tswa kwa Siona,Ene Modiri wa legodimo le lefatshe.
142  Ke ne ka ikuela kwa go Jehofa ka lentswe la me ke kopa thuso;Ke ne ka simolola go goela kwa go Jehofa ka lentswe la me gore a nkutlwele botlhoko.
2  Ke ne ka nna ka tshololela matshwenyego a me fa pele ga gagwe;Ke ne ka tswelela ka bolela tlalelo ya me fa pele ga gagwe,
3  Fa moya wa me o ne o koafala mo teng ga me.Foo o ne wa itse tsela ya me.Mo tselaneng e ke tsamayang mo go yoneBa mphitlhetse serai.
4  Leba kafa seatleng sa moja o boneGore ga go na ope yo o ntsayang tsia.Lefelo le nka tshabelang kwa go lone le nnyeleletse;Ga go na ope yo o botsang ka moya wa me.
5  Ke ne ka ikuela kwa go wena tlhe Jehofa, gore o nthuse.Ke ne ka re: “O botshabelo jwa me,Kabelo ya me mo lefatsheng la batshedi.”
6  A ko o tlhwaele tsebe selelo sa me sa go kopa ka tlhoafalo,Gonne ke setse ke humanegile thata.Nkgolola mo babogising ba me,Gonne ba nonofile go mpheta.
7  A ko o ntshe moya wa me mo moleteng wa kgolegeloGore o bake leina la gago.A basiami ba mphuthaganele,Ka gonne o dirisana le nna ka tsela e e tshwanetseng.
133  Bona! Abo go le molemo jang e bile go itumedisa jang neFa barwarramotho ba nna mmogo ka kutlwano!
2  Go tshwana le leokwane le le molemo mo tlhogong,Le le elelang mo ditedung,Ditedu tsa ga Arone,Le le elelelang mo thamong ya diaparo tsa gagwe.
3  Go tshwana le monyo wa HeremoneO o fologelang mo dithabeng tsa Siona.Gonne Jehofa o ne a laola gore tshegofatso e nne koo,Le eleng botshelo ka bosakhutleng.
119  Go itumela ba ba se nang molato mo tseleng ya bone,Ba ba tsamayang mo molaong wa ga Jehofa.
2  Go itumela ba ba bolokang dikgakololo tsa gagwe;Ba nna ba mmatla ka pelo yotlhe.
3  Tota ga ba a dira tshiamololo epe.Ba tsamaile mo ditseleng tsa gagwe.
4  O ntshitse ditaelo tsa gago ka taoloGore di bolokwe ka kelotlhoko.
5  Oo, e kete ditsela tsa me di ka bo di tlhomamisitswe ka thataGore ke boloke melao ya gago!
6  Foo ke ne nka se tlhabiwe ke ditlhong,Fa ke leba ditaelo tsa gago tsotlhe.
7  Ke tla go baka ka pelo e e thokgameng,Fa ke ithuta ditshwetso tsa gago tsa boatlhodi tse di siameng.
8  Ke nna ke boloka melao ya gago.O se ka wa ntlogela gotlhelele. ב [Behth]
9  Lekau le tla ntlafatsa tselana ya lone jang?Ka go nna le itebeletse kafa lefokong la gago.
10  Ke go batlile ka pelo ya me yotlhe.O se ka wa dira gore ke fapoge ditaelo tsa gago.
11  Ke bolokile lefoko la gago mo pelong ya me,Gore ke se ka ka go leofela.
12  Go bakwa wena, wena Jehofa.Nthute melao ya gago.
13  Ka dipounama tsa me ke boletseDitshwetso tsotlhe tsa boatlhodi tsa molomo wa gago.
14  Ke ile ka itumela mo tseleng ya dikgakololo tsa gago,Fela jaaka mo dilong tse dingwe tsotlhe tse di tlhwatlhwakgolo.
15  Ke tla tlhatlhanya ka ditaelo tsa gago,Mme ke tla leba ditselana tsa gago.
16  Ke tla bontsha go rata melao ya gago.Ga nkitla ke lebala lefoko la gago. ג [Giʹmel]
17  Direla motlhanka wa gago ka tsela e e tshwanetseng, gore ke tsheleLe gore ke boloke lefoko la gago.
18  Bipolola matlho a me, gore ke lebeDilo tse di gakgamatsang tse di tswang mo molaong wa gago.
19  Ke moagi fela wa moeng mo lefatsheng.O se ka wa mphitlhela ditaolo tsa gago.
20  Moya wa me o gateletswe ke go tlhologelelwaDitshwetso tsa gago tsa boatlhodi nako yotlhe.
21  O kgalemetse ba ba boikgodiso ba ba hutsitsweng,Ba ba fapogang ditaelo tsa gago.
22  Pitika kgobo le lenyatso go tswa mo go nna,Gonne ke bolokile dikgakololo tsa gago.
23  Le dikgosana di ntse; di buile mmogo kgatlhanong le nna.Fa e le motlhanka wa gago, o tlhatlhanya ka melao ya gago.
24  Gape, ke rata dikgakololo tsa gago,Jaaka banna ba ba nkgakololang. ד [Daʹleth]
25  Moya wa me o ntse o ngaparetse lorole.Mpoloke ke tshela kafa lefokong la gago.
26  Ke boletse ditsela tsa me, gore o nkarabe.Nthute melao ya gago.
27  Dira gore ke tlhaloganye tsela ya ditaelo tsa gago,Gore ke tle ke tlhatlhanye ka ditiro tsa gago tse di gakgamatsang.
28  Moya wa me o ntse o tlhorega boroko ka ntlha ya khutsafalo.Ntsholetsa kafa lefokong la gago.
29  Tlosa le tsela ya maaka mo go nna,Mme o nkamogele ka molao wa gago.
30  Ke tlhophile tsela ya boikanyegi.Ke bone ditshwetso tsa gago tsa boatlhodi di tshwanela.
31  Ke ngaparetse dikgakololo tsa gago.Ao tlhe Jehofa, o se ka wa ntlhabisa ditlhong.
32  Ke tla siana mo tseleng ya ditaelo tsa gago,Ka gonne o dira gore pelo ya me e nne le sebaka. ה [Heʼ]
33  Nthute tsela ya melao ya gago, tlhe Jehofa,Gore ke e boloke go ya bofelong.
34  Ntira gore ke tlhaloganye, gore ke tle ke boloke molao wa gagoLe gore ke o boloke ka pelo yotlhe.
35  Ntira gore ke gate mo tselaneng ya ditaelo tsa gago,Gonne e nnatefeletse.
36  Retololela pelo ya me mo dikgakololong tsa gago,E seng mo dipoelong.
37  Dira gore matlho a me a fete a sa bona se se se nang mosola;Mpoloke ke tshela mo tseleng ya gago.
38  Diragatsa lefoko la gago mo motlhankeng wa gagoLe le dirang gore o boifiwe.
39  Dira gore kgobo ya me e fete, e ke ntseng ke e tshaba,Gonne ditshwetso tsa gago tsa boatlhodi di molemo.
40  Bona! Ke tlhologeletswe ditaelo tsa gago.Mpoloka ke tshela mo tshiamong ya gago. ו [Waw]
41  Mme e kete bopelonomi jwa gago jwa lorato bo ka tla mo go nna, tlhe Jehofa,Poloko ya gago kafa lefokong la gago,
42  Gore ke tle ke arabe ka lefoko ene yo o nkgobang,Gonne ke ikantse lefoko la gago.
43  Mme o se ka wa tlosa gotlhelele lefoko la boammaaruri mo molomong wa me,Gonne ke letetse tshwetso ya gago ya boatlhodi.
44  Mme ke tla boloka molao wa gago ka metlha,Ka bosakhutleng, le ka bosaengkae.
45  Mme ke tla tsamayatsamaya mo lefelong le le atlhameng,Gonne ke batlile ditaelo tsa gago.
46  Gape ke tla bua kaga dikgakololo tsa gago fa pele ga dikgosi,Mme ga nkitla ke tlhabiwa ke ditlhong.
47  Mme ke tla bontsha go rata ditaelo tsa gagoTse ke di ratileng.
48  Mme ke tla tsholeletsa diatla tsa me kwa ditaolong tsa gago tse ke di ratileng,Mme ke tla tlhatlhanya ka melao ya gago. ז [Zaʹyin]
49  Gakologelwa lefoko le o le buileng le motlhanka wa gago,Le o dirileng gore ke le letele.
50  Eno ke kgomotso ya me mo pogisegong ya me,Gonne lefoko la gago le mpolokile ke tshela.
51  Ba ba boikgodiso ba ntshotlile mo go feteletseng.Ga ke a fapoga molao wa gago.
52  Ke gakologetswe ditshwetso tsa gago tsa boatlhodi go tswa bosasimologeng, wena Jehofa,Mme ke iponela kgomotso.
53  Ke tshwerwe ke kgakatsego e kgolo ka ntlha ya baikepi,Ba ba tlogelang molao wa gago.
54  Melao ya gago e fetogile dipina mo go nnaMo ntlong ya boagi jwa me jwa boeng.
55  Ke gakologetswe leina la gago bosigo, wena Jehofa,Gore ke boloke molao wa gago.
56  Le seno tota se fetogile sa me,Ka gonne ke bolokile ditaelo tsa gago. ח [Chehth]
57  Jehofa ke kabelo ya me;Ke solofeditse go boloka mafoko a gago.
58  Ke nolofaditse sefatlhego sa gago ka pelo ya me yotlhe.Nkutlwele botlhoko ka-fa lefokong la gago.
59  Ke akantse ka ditsela tsa me,Gore ke busetse dinao tsa me mo dikgakololong tsa gago.
60  Ke ne ka itlhaganela, mme ga ke a ka ka diegaGo boloka ditaolo tsa gago.
61  Megala ya baikepi e ne ya ntikanyetsa.Molao wa gago ga ke a ka ka o lebala.
62  Ke a tsoga bosigogare gore ke go ntshetse ditebogoKa ntlha ya ditshwetso tsa gago tsa boatlhodi tse di siameng.
63  Ke molekane wa botlhe ba ba go boifang,Le wa ba ba bolokang ditaelo tsa gago.
64  Bopelonomi jwa gago jwa lorato, wena Jehofa, bo tladitse lefatshe.Nthute melao ya gago. ט [Tehth]
65  O dirisane sentle ruri le motlhanka wa gago,Wena Jehofa, kafa lefokong la gago.
66  Nthute se se molemo, tlhaloganyo le kitso,Gonne ke bontshitse tumelo mo ditaolong tsa gago.
67  Pele ke nna mo pogisegong ke ne ke leofa ka phoso,Mme jaanong ke bolokile lefoko la gago.
68  O molemo e bile o dira molemo.Nthute melao ya gago.
69  Ba ba boikgodiso ba ntshasitse maaka.Fa e le nna, ke tla boloka ditaelo tsa gago ka pelo ya me yotlhe.
70  Pelo ya bone ga e utlwe sepe fela jaaka mafura.Fa e le nna, ke ntse ke rata molao wa gago.
71  Go molemo ka nna gore ke bo ke bogisitswe,Gore ke tle ke ithute melao ya gago.
72  Molao wa molomo wa gago o molemo mo go nna,Go feta dikapetla di le diketekete tsa gouta le selefera. י [Yohdh]
73  Diatla tsa gago di ntirile, mme di ne tsa ntlhomamisa ka thata.Ntire gore ke tlhaloganye, gore ke tle ke ithute ditaelo tsa gago.
74  Ba ba go boifang ke ba ba mponang ba bo ba ipela,Gonne ke letetse lefoko la gago.
75  Ke itse sentle Jehofa, gore ditshwetso tsa gago tsa boatlhodi di tshiamoLe gore o mpogisitse ka boikanyegi.
76  Tsweetswee a bopelonomi jwa gago jwa lorato bo nkgomotse,Kafa lefokong le o le rayang motlhanka wa gago.
77  A mautlwelobotlhoko a gago a tle mo go nna, gore ke nne ke tshela;Gonne ke rata molao wa gago.
78  A ba ba boikgodiso ba tlhabiwe ke ditlhong, gonne ba ntsieditse kwantle ga lebaka.Fa e le nna, ke tlhatlhanya ka ditaelo tsa gago.
79  A ba ba go boifang ba boele kwa go nna,Le ba ba itseng dikgakololo tsa gago.
80  A pelo ya me e itshupe e se na molato mo melaong ya gago,Gore ke se ka ka tlhabiwa ke ditlhong. כ [Kaph]
81  Moya wa me o tlhologeletswe poloko ya gago;Ke letetse lefoko la gago.
82  Matlho a me a tlhologeletswe lefoko la gago,Fa ke ntse ke re: “O tla nkgomotsa leng?”
83  Gonne ke setse ke ntse jaaka modutwana mo mosing.Ga ke a lebala melao ya gago.
84  Malatsi a motlhanka wa gago a makae?O tla diragatsa leng katlholo kgatlhanong le ba ba mpogisang?
85  Ba ba boikgodiso ba epile mamena gore ba ntshware,Ba ba sa dumalaneng le molao wa gago.
86  Ditaolo tsa gago tsotlhe ke boikanyegi.Ba mpogisitse kwantle ga lebaka. Nthuse tlhe.
87  Ka lobakanyana ba ka bo ba mphedisitse mo lefatsheng;Mme nna ga ke a ka ka tlogela ditaelo tsa gago.
88  Mpoloka ke tshela kafa bopelonoming jwa gago jwa lorato,Gore ke boloke kgakololo ya molomo wa gago. ל [Laʹmedh]
89  Ka bosakhutleng, tlhe Jehofa,Lefoko la gago le emisitswe kwa magodimong.
90  Boikanyegi jwa gago ke jwa kokomana morago ga kokomana.O tlhomamisitse lefatshe ka thata, gore le nne le eme.
91  Di eme kafa ditshwetsong tsa gago tsa boatlhodi go tla go fitlha gompieno,Gonne tsotlhe ke batlhanka ba gago.
92  Fa ke ne ke sa rate molao wa gago,Foo nkabo ke nyeletse mo pogisegong ya me.
93  Ga nkitla ke lebala ditaelo tsa gago ka bosakhutleng,Ka gonne o mpolokile ke tshela ka tsone.
94  Ke wa gago. Mpoloka tlhe,Ka gonne ke batlile ditaelo tsa gago.
95  Baikepi ba ntetetse, gore ba ntshenye.Ke nna ke itshupa ke etse tlhoko dikgakololo tsa gago.
96  Ke bone bokhutlo jwa boitekanelo jotlhe.Taolo ya gago e bophara thata. מ [Mem]
97  A bo ke rata molao wa gago jang ne!Ke tlhatlhanya ka one letsatsi lotlhe.
98  Taolo ya gago e ntira botlhale go feta baba ba me,Ka gonne ke ya me ka bosakhutleng.
99  Ke setse ke na le temogo e ntsi go feta barutisi ba me botlhe,Ka gonne ke tlhatlhanya ka dikgakololo tsa gago.
100  Ke itshwara ka tlhaloganyo e kgolwane go feta banna ba bagolwane,Ka gonne ke bolokile ditaelo tsa gago.
101  Ke thibetse dinao tsa me mo tselaneng nngwe le nngwe e e bosula,Ka boikaelelo jwa gore ke boloke lefoko la gago.
102  Ga ke a fapoga mo ditshwetsong tsa gago tsa boatlhodi,Gonne o ntaile.
103  A bo mafoko a gago a nnile boleta jang ne mo magalapeng a me,Go feta tswina ya dinotshe mo molomong wa me!
104  Ke itshwara ka tlhaloganyo ka ntlha ya ditaelo tsa gago.Ke gone ka moo ke tlhoileng tselana nngwe le nngwe ya maaka. נ [Nun]
105  Lefoko la gago ke lobone lwa lonao lwa me,Le lesedi la tsela ya me.
106  Ke dirile maikano, mme ke tla a diragatsa,Gore ke boloke ditshwetso tsa gago tse di siameng tsa boatlhodi.
107  Ke bogisitswe thata.Ao tlhe Jehofa, mpoloka ke tshela kafa lefokong la gago.
108  Tsweetswee ipelele ditshupelo tse ke di dirang ka go rata tsa molomo wa me, tlhe Jehofa,Mme o nthute ditshwetso tsa gago tsa boatlhodi.
109  Moya wa me o mo seatleng sa me ka metlha;Mme ga ke a lebala molao wa gago.
110  Baikepi ba mpeetse serai,Mme ga ke a fapoga ditaelo tsa gago.
111  Ke tsere dikgakololo tsa gago e le thuo ka bosakhutleng,Gonne ke boitumelo jwa pelo ya me.
112  Ke retoloseditse pelo ya me mo go direng melao ya gagoKa bosakhutleng, go ya bofelong. ס [Saʹmekh]
113  Ke tlhoile ba ba pelopedi,Mme ke ratile molao wa gago.
114  O lefelo la me la go iphitlha le thebe ya me.Ke letetse lefoko la gago.
115  Tlogang fa go nna, lona badirabosula,Gore ke boloke ditaelo tsa Modimo wa me.
116  Ntshegetsa kafa lefokong la gago, gore ke nne ke tshela,Mme o se ka wa ntlhabisa ditlhong ka ntlha ya tsholofelo ya me.
117  Ntshegetsa, gore ke tle ke bolokwe,Mme ke tla tlhoma matlho mo melaong ya gago ka metlha.
118  O kgaphetse kgakala botlhe ba ba fapogang mo melaong ya gago;Gonne tsietso ya bone ke maaka.
119  O dirile gore baikepi botlhe ba lefatshe ba kgaotse jaaka manyelo.Ka jalo ke ratile dikgakololo tsa gago.
120  Nama ya me e nnile le go tsitsibana ka ntlha ya go go boifa;Mme ke ntse ke boifa ka ntlha ya ditshwetso tsa gago tsa boatlhodi. ע [ʽAʹyin]
121  Ke diragaditse katlholo le tshiamo.Ako o se ka wa ntlogelela ba ba ntsietsang!
122  Nna moemedi wa motlhanka wa gago ka ntlha ya se se molemo.A ba ba ikgodisang ba se ka ba ntsietsa.
123  Matlho a me a tlhologeletswe poloko ya gagoLe lefoko la gago le le siameng.
124  Direla motlhanka wa gago kafa bopelonoming jwa gago jwa lorato,Mme o nthute melao ya gago.
125  Ke motlhanka wa gago. Ntira gore ke tlhaloganye,Gore ke tle ke itse dikgakololo tsa gago.
126  Ke nako ya gore Jehofa a tseye kgato.Ba tlodile molao wa gago.
127  Ke gone ka moo ke ratileng ditaelo tsa gagoGo feta gouta, le eleng gouta e e itshekileng.
128  Ke gone ka moo ke tsereng ditaelo tsotlhe kaga dilo tsotlhe di siame;Ke tlhoile tselana nngwe le nngwe ya maaka. פ [Peʼ]
129  Dikgakololo tsa gago di molemo thata.Ke gone ka moo moya wa me o di bolokileng.
130  Go lotlega mafoko a gago go naya lesedi,Go dira gore yo o se nang maitemogelo a tlhaloganye.
131  Ke butse molomo wa me thata, gore ke tle ke hemaheme,Ka gonne ke tlhologeletswe ditaelo tsa gago.
132  Retologela kwa go nna o mpontshe kutlwelobotlhoko,Kafa tshwetsong ya gago ya boatlhodi mo go ba ba ratang leina la gago.
133  Tlhomamisa dikgato tsa me ka thata mo lefokong la gago,Mme a ke se ka ka gatelelwa ke mofuta ope wa selo se se utlwisang botlhoko.
134  Nkgolola mo motsietsing ope fela wa batho,Mme ke tla boloka ditaelo tsa gago.
135  Dira gore sefatlhego sa gago se phatsimele motlhanka wa gago,Mme o nthute melao ya gago.
136  Melatswana ya metsi e eletse mo matlhong a meKa gonne ga ba a boloka molao wa gago. צ [Tsa·dhehʹ]
137  O siame, wena Jehofa,Le ditshwetso tsa gago tsa boatlhodi di thokgame.
138  O laotse dikgakololo tsa gago ka tshiamoLe ka boikanyegi jo bo kwa godimo.
139  Tlhoafalo ya me e mpheditse,Ka gonne baba ba me ba lebetse mafoko a gago.
140  Lefoko la gago le itshekile fela thata,Le motlhanka wa gago o a le rata.
141  Ga ke sepe e bile ke a nyatsega.Ga ke a lebala ditaelo tsa gago.
142  Tshiamo ya gago ke tshiamo ya bosakhutleng,Mme molao wa gago ke boammaaruri.
143  Ke ne ka tlelwa ke matshwenyego le mathata.Ke ne ke rata ditaelo tsa gago.
144  Tshiamo ya dikgakololo tsa gago ke ya bosakhutleng.Ntira gore ke tlhaloganye, gore ke nne ke tshela. ק [Qohph]
145  Ke biditse ka pelo ya me yotlhe. Nkaraba, tlhe Jehofa.Ke tla boloka melao ya gago.
146  Ke go biditse. Mpoloka tlhe!Mme ke tla boloka dikgakololo tsa gago.
147  Ke phaketse ka makuku a moso, gore ke tle ke goe ke kopa thuso.Ke letetse mafoko a gago.
148  Matlho a me a ntse a le kwa pele ga ditebelo tsa bosigo,Gore ke tlhatlhanye ka lefoko la gago.
149  A ko o utlwe lentswe la me kafa bopelonoming jwa gago jwa lorato.Ao tlhe Jehofa, mpoloka ke tshela kafa tshwetsong ya gago ya boatlhodi.
150  Ba ba latelelang boitshwaro jo bo repileng ba atametse;Ba katogetse kgakala le molao wa gago.
151  O gaufi, wena Jehofa,Mme ditaolo tsa gago tsotlhe di boammaaruri.
152  Ke sale ke itse dingwe tsa dikgakololo tsa gago go tswa bogologolong,Gonne o di thaile go ya bosakhutleng. ר [Rehsh]
153  A ko o bone pogisego ya me, o nnamole;Gonne ga ke a lebala molao wa gago.
154  A ko o sekaseke kgetsi ya me ya molao o nkgolole;Mpoloka ke tshela tumalanong le lefoko la gago.
155  Poloko e kgakala le baikepi,Gonne ga ba a batla melao ya gago.
156  Mautlwelobotlhoko a gago a mantsi, wena Jehofa.A ko o mpoloke ke tshela, kafa ditshwetsong tsa gago tsa boatlhodi.
157  Babogisi ba me le baba ba me ba bantsi.Ga ke a fapoga mo dikgakololong tsa gago.
158  Ke bone ba ba dirang ka boferefere,E bile ke utlwa ke na le kilo, ka gonne ga ba a boloka lefoko la gago.
159  Bona tlhe gore ke ratile ditaelo tsa gago.Ao tlhe Jehofa, mpoloka ke tshela kafa bopelonoming jwa gago jwa lorato.
160  Moko wa lefoko la gago ke boammaaruri,Mme tshwetso nngwe le nngwe ya gago e e siameng ya boatlhodi ke ya bosakhutleng. ש [Sin] kgotsa [Shin]
161  Dikgosana ka botsone di mpogisitse go se na lebaka,Mme pelo ya me e ntse e boifa mafoko a gago.
162  Ke itumelela lefoko la gagoFela jaaka motho a dira fa a bona thopo e ntsi.
163  Ke tlhoile maaka, mme ke nna ke a tlhoile.Ke ratile molao wa gago.
164  Ke go bakile ga supa mo letsatsingKa ntlha ya ditshwetso tsa gago tse di siameng tsa boatlhodi.
165  Ba ba ratang molao wa gago ba na le kagiso e ntsi,Mme ga ba na sekgopi.
166  Ke solofetse poloko ya gago, wena Jehofa,E bile ke dirile ditaelo tsa gago.
167  Moya wa me o bolokile dikgakololo tsa gago,Mme ke di rata fela thata.
168  Ke bolokile ditaelo tsa gago le dikgakololo tsa gago,Gonne ditsela tsa me tsotlhe di fa pele ga gago. ת [Taw]
169  E kete selelo sa me sa go kopa ka tlhoafalo se ka atamela fa pele ga gago, tlhe Jehofa.A ko o dire gore ke tlhaloganye, kafa lefokong la gago.
170  E kete kopo ya me ya go utlwelwa botlhoko e ka tsena fa pele ga gago.A ko o nkgolole, kafa lefokong la gago.
171  E kete go ka tswa pako mo dipounameng tsa me,Gonne o nthuta melao ya gago.
172  E kete loleme lwa me lo ka opela lefoko la gago,Gonne ditaolo tsa gago tsotlhe di tshiamo.
173  E kete seatla sa gago se ka nthusa,Ka gonne ke tlhophile ditaelo tsa gago.
174  Ke tlhologeletswe poloko ya gago, tlhe Jehofa,E bile ke rata molao wa gago.
175  E kete moya wa me o ka nna o tshela e bile o go baka,Mme e kete ditshwetso tsa gago tsa boatlhodi di ka nthusa.
176  Ke kgarakgatshegile jaaka nku e e latlhegileng. A ko o batle motlhanka wa gago,Gonne ga ke a lebala ditaelo tsa gago.
141  Ao tlhe Jehofa, ke go biditse.A ko o potlakele kwa go nna.A ko o sekegele lentswe la me tsebe fa ke go bitsa.
2  E kete thapelo ya me e ka baakanngwa jaaka maswalo fa pele ga gago,Go tsholediwa ga diatla tsa me jaaka tshupelo ya maitseboa ya dijo tsa ditlhaka.
3  A ko o tlhomele molomo wa me modisa tlhe Jehofa;A ko o tlhome molebeledi fa kgorong ya dipounama tsa me.
4  O se ka wa retolosetsa pelo ya me mo go sepe se se bosula,Gore o dire ka boikepo ditiro tse di itsegeng ka bosulaLe batho ba ba dirang se se utlwisang botlhoko,Gore ke se ka ka iphepa ka dijo tsa bone tse di monate.
5  Fa mosiami a ka ntitaya, e tla bo e le bopelonomi jwa lorato;Mme fa a ka nkgalemela, e tla bo e le leokwane mo tlhogong,Le tlhogo ya me e ka se kang ya batla go le gana.Thapelo ya me e ne e ntse e tla nna teng ka nako ya masetlapelo a bone.
6  Baatlhodi ba bone ba digetswe fa fatshe kafa matlhakoreng a lefika le legolo,Mme ba utlwile mafoko a me, gore a monate.
7  Jaaka fa motho a fatola e bile a fatsa lefatshe,Marapo a rona a gasamisitswe fa molomong wa Sheole.
8  Le fa go ntse jalo, matlho a me a kwa go wena, wena Jehofa Morena Molaodimogolo.Ke tshabetse mo go wena.O se ka wa tsholola moya wa me.
9  Mpoloka gore ke se ka ka tshwarwa ke serai se ba se mpeetsengLe diru tsa ba ba dirang se se utlwisang botlhoko.
10  Baikepi ba tla wela botlhe mmogo mo matloweng a bone,Fa nna ke feta.
95  Tlang re goeleng kwa go Jehofa ka boipelo!A re goeleng ka phenyo kwa Lefikeng la rona la poloko.
2  A re tleng fa pele ga gagwe ka namana re ntsha ditebogo;A re goeleng kwa go ene ka phenyo ka dipina.
3  Gonne Jehofa ke Modimo yo mogoloLe Kgosi e kgolo go feta medimo e mengwe yotlhe,
4  Ene yo boteng jo bo kwa teng thata jwa lefatshe bo mo seatleng sa gagweLe yo ditlhoa tsa dithaba e leng tsa gagwe;
5  Yo lewatle, le a le dirileng, e leng la gagweLe yo diatla tsa gagwe di bopileng lefatshe le le omeletseng.
6  Tsenang tlhe, a re obameng re ikobeng;A re khubameng fa pele ga ga Jehofa Modiri wa rona.
7  Gonne ke Modimo wa rona, mme re batho ba mafulo a gagwe le dinku tsa seatla sa gagwe.Gompieno fa lo reetsa lentswe la gagwe,
8  Lo se ka lwa kgwaralatsa pelo ya lona jaaka kwa Meriba,Jaaka mo letsatsing la Mase kwa nageng,
9  Fa borraalonamogologolwane ba ne ba nteka;Ba ne ba ntlhatlhoba, gape ba ne ba bona tiro ya me.
10  Ke ne ka nna ka ikutlwa ke ila kokomana eo dingwaga di le masome a manè,Mme ke ne ka re:“Ke setšhaba sa batho ba ba boitaolo mo pelong,Mme bone ka bobone ga ba ise ba itse ditsela tsa me”;
11  Ba ke neng ka ikana jaana ka bone mo bogaleng jwa me:“Ga ba na go tsena mo lefelong la me la boikhutso.”
139  Wena Jehofa, o ntlhatlhobile, mme o a nkitse.
2  O itse go nna ga me le go ema ga me.O akanyeditse kakanyo ya me go tswa kgakala.
3  O lekantse go eta ga me le go namalala ga me,E bile o tlwaelane le ditsela tsa me tsotlhe.
4  Gonne ga go na lefoko lepe mo lolemeng lwa me,Mme bona! wena Jehofa, o setse o le itse lotlhe fela.
5  O ntikanyeditse kwa morago le kwa pele;Mme o baya seatla sa gago mo go nna.
6  Kitso e e ntseng jalo e molemo thata mo go nna.E kwa godimo thata mo e leng gore ga nkake ka e fitlhelela.
7  Nka ya kae ke tswa mo moyeng wa gago,Mme nka tshabela sefatlhego sa gago kae?
8  Fa nka tlhatlogela kwa legodimong, o ne o tla nna teng koo;Le fa nka tsharolola sekanamelo sa me kwa Sheole, bona! o ne o tla nna teng koo.
9  Fa ke ne nka tsaya diphuka tsa bosa,Gore ke tle ke age mo lewatleng le le kwa tengteng,
10  Gone koo, seatla sa gago se ne se tla nkgogaLe seatla sa gago sa moja se ne se tla ntshwara.
11  Mme fa ke ne nka re: “Ruri lefifi le tla ntshwara ka bofefo!”Foo bosigo bo ne bo tla nna lesedi go ntikologa.
12  Le lone lefifi le ne le ka se ka la nna lentsho thata mo go wena,Mme bosigo bo ne bo tla phatsima fela jaaka motshegare;Lefifi le ka nna la nna lesedi.
13  Gonne wena ka bowena o dirile diphilo tsa me;O ne wa mpoloka ke bipilwe mo sebopelong sa ga mmè.
14  Ke tla go baka ka gonne ke dirilwe ka tsela e e boitshegang e e gakgamatsang.Ditiro tsa gago di a gakgamatsa,Jaaka moya wa me o lemoga sentle.
15  Marapo a me a ne a sa go fitlhegelaFa ke ne ke dirwa mo sephiring,Fa ke ne ke logwa mo dikarolong tse di kwa tlasetlase tsa lefatshe.
16  Matlho a gago a ne a mpona ke le losea lo lo mo popelong,Mme dikarolo tsotlhe tsa lone di ne di kwadilwe mo bukeng ya gago,Malebana le malatsi a di bopilweng ka oneMme go ne go ise go nne le e le nngwe fela ya tsone.
17  Ka jalo, a bo dikakanyo tsa gago di le tlhwatlhwakgolo jang ne mo go nna!Oo Modimo, a bo palo yotlhe ya tsone e le kana kang!
18  Fa ke ne nka leka go di bala, di feta le moshawa.Ke thantse, mme ke sa ntse ke na le wena.
19  E kete wena Modimo, o ne o ka bolaya moikepi!Foo le banna ba ba nang le molato wa madi ba tla ntlogela,
20  Ba ba buang dilo ka ga gago kafa kgopolong ya bone;Ba dirisitse leina la gago ka tsela e e se nang mosola—baba ba gago.
21  A ga ke a ba tlhoa batho ba ba go tlhoileng thata, wena Jehofa,Le gone a ga ke ile ba ba go tlhanogelang?
22  Ke ba tlhoile ka letlhoo le le feletseng.Ba fetogile baba ba mmatota mo go nna.
23  Mphukutse, tlhe Modimo, o itse pelo ya me.Ntlhatlhobe, o itse dikakanyo tsa me tse di tlhobaetsang,
24  Mme o bone gore a go na le tsela epe e e botlhoko mo go nna,Mme o nkgoge mo tseleng ya bosakhutleng.
19  Magodimo a bolela kgalalelo ya Modimo;Mme phuthologo e bolela tiro ya diatla tsa gagwe.
2  Letsatsi morago ga le lengwe le dira gore go buiwe thata,Le bosigo morago ga jo bongwe bo supa kitso.
3  Ga go na puo, e bile ga go na mafoko;Ga go na lentswe lepe la one le le utlwiwang.
4  Thapo ya one e e lekanyang e tswetse mo lefatsheng lotlhe,Le mafoko a one go ya kwa ntlheng ya lefatshe le le ungwang.O tlhometse letsatsi mogope mo go one,
5  E bile le tshwana le monyadi fa a tswa mo ntlwaneng ya gagwe ya nyalo;Le itumela jaaka monna yo o thata fa a siana mo tselaneng.
6  Le tswa kwa ntlheng e nngwe ya magodimo,Mme potologo ya lone e e feletseng e kwa dintlheng tse dingwe tsa one;Mme ga go na sepe se se fitlhegetseng mogote wa lone.
7  Molao wa ga Jehofa o itekanetse, o rudisa moya.Kgakololo ya ga Jehofa e a ikanyega, e tlhalefisa yo o se nang maitemogelo.
8  Ditaelo tse di tswang kwa go Jehofa di thokgame, di dira gore pelo e ipele;Taelo ya ga Jehofa e phepa, e phatsimisa matlho.
9  Go boifa Jehofa go itshekile, go eme ka bosaengkae.Ditshwetso tsa boatlhodi tsa ga Jehofa di boammaaruri; di itshupile di siame thata fela.
10  Di eletsega go gaisa gouta, ee, go gaisa gouta e ntsi e e itshekileng;Mme di botshe go gaisa tswina ya dinotshe le tswina e e elelang ya mamepe a dinotshe.
11  Gape, motlhanka wa gago o tlhagisitswe ke tsone;Go di boloka go na le maduo a magolo.
12  Diphoso—ke mang yo o ka di lemogang?Mpolele ke le yo o se nang molato mo maleong a a fitlhegileng.
13  Gape o thibe motlhanka wa gago mo ditirong tsa boikgodiso;O se ka wa dira gore di ntaole.Foo ke tla bo ke feletse,Mme ke tla bo ke nnile yo o se nang molato mo tlolong e kgolo.
14  A mafoko a molomo wa me le go tlhatlhanya ga pelo ya meDi nne monate fa pele ga gago, wena Jehofa Lefika la me le Mogolodi wa me.
24  Lefatshe ke la ga Jehofa le se se le tladitseng,Naga e e ungwang le ba ba nnang mo go yone.
2  Gonne o le tlhomile ka thata mo godimo ga mawatle,Mme o nna a le tlhomamisitse thata mo dinokeng.
3  Ke mang yo o ka tlhatlogelang mo thabeng ya ga Jehofa,Mme ke mang yo o ka emang mo lefelong la gagwe le le boitshepo?
4  Ope fela yo o diatla di se nang molato le yo o phepa mo pelong,Yo o sa isang moya wa Me kwa dilong tse di se nang mosola,Le fa e le go dira ikano ka tsietso.
5  O tla tsaya tshegofatso mo go JehofaLe tshiamo mo Modimong wa gagwe wa poloko.
6  Eno ke kokomana ya ba ba mo senkang,Ya ba ba batlang sefatlhego sa gago, wena [Modimo wa ga] Jakobe. Seʹlah.
7  “Tsholetsang ditlhogo tsa lona, lona dikgoro,Lo bo lo itsholetseng, lona dikgoro tse di nnetseng ruri,Gore Kgosi e e galalelang e tle e tsene!”
8  “Jaanong, ke mang Kgosi eno e e galalelang?”“Jehofa yo o nonofileng le yo o thata,Jehofa yo o thata mo tlhabanong.”
9  “Tsholetsang ditlhogo tsa lona, lona dikgoro;Ee, di tsholetseng, lona dikgoro tse di nnetseng ruri,Gore Kgosi e e galalelang e tle e tsene!”
10  “Jaanong, ene ke mang, Kgosi eno e e galalelang?”“Jehofa wa masomosomo—ke ene Kgosi e e galalelang.” Seʹlah.
58  A tota lo ka bua ka tshiamo ka boyone lo didimetse?A lo ka atlhola ka thokgamo, lona bomorwa batho?
2  Go na le moo, a bo lo dira tshiamololo ka tlhamalalo go le kana kang mo lefatsheng ka pelo,Lo bo lo baakanyetsa thubakanyo ya diatla tsa lona tsela!
3  Baikepi e sale ba sokame go tswa sebopelong;Ba kgarakgatshegile fa e sa le ba tswa mo sebopelong go ya pele;Ba bua maaka.
4  Botlhole jwa bone bo tshwana le botlhole jwa noga,Ba susu jaaka kake e e thibang tsebe ya yone,
5  E e se kitlang e reetsa lentswe la batshereanyi,Le fa mongwe yo o botlhale a dirisa mafoko a maselamose go kolopa.
6  Modimo, kgola meno a bone mo molomong wa bone.Roba ditlhaa tsa ditawana tse di seriri, wena Jehofa.
7  E kete ba ka nyerologa jaaka e kete ke mo metsing a a tsamayang ka tsela ya one;E kete o ka oba bora jwa metswi ya gagwe fa ba phutlhama.
8  O tsamaya jaaka kgopa e gakologa;Ruri ga ba na go bona letsatsi jaaka tshenyegelo ya mosadi.
9  Pele ga dipitsa tsa lona di utlwa mokaikai o o goditsweng,Dimela tse di tala tse di sa ntseng di tshela le tse di tukang, o tla di tlosa jaaka phefo e e tsubutlang.
10  Mosiami o tla ipela ka gonne o bone pusoloso.O tla tlhapisa dikgato tsa gagwe mo mading a moikepi.
11  Mme batho ba tla re: “Ruri mosiami o na le maungo.Ruri go na le Modimo yo o atlholang mo lefatsheng.”
43  Nkatlhole, tlhe Modimo,Mme o sekaseke kgetsi ya me ya molao kgatlhanong le setšhaba se se sa ikanyegeng.E kete o ka mphalotsa mo mothong wa tsietso le wa tshiamololo.
2  Gonne o Modimo wa kago ya me ya phemelo.O ntatlhetseng?Ke ka ntlha yang fa ke tsamayatsamaya ke utlwile botlhoko ka ntlha ya go gatelelwa ke mmaba?
3  Romela lesedi la gago le boammaaruri jwa gago.E kete tseno di ka nkgoga.E kete di ka ntlisa kwa thabeng ya gago e e boitshepo le kwa motlaaganeng wa gago o mogolo.
4  Ke tla tla kwa sebesong sa Modimo,Kwa Modimong, boitumelo jwa me jo bogolo.Mme ke tla go baka ka harepa, wena Modimo, Modimo wa me.
5  Ke ka ntlha yang fa o itlhobogile, wena moya wa me,Le gone ke ka ntlha yang fa o fuduega mo teng ga me?Leta Modimo,Gonne ke sa ntse ke tla mmaka jaaka poloko e kgolo ya me le jaaka Modimo wa me.
66  Goelang kwa Modimong ka phenyo, lona batho botlhe ba lefatshe.
2  Leletsang kgalalelo ya leina la gagwe pina.Dirang gore pako ya gagwe e galalele.
3  Rayang Modimo lo re: “A bo ditiro tsa gago di boitshega jang ne!Ka ntlha ya bogolo jwa nonofo ya gago baba ba gago ba tla tla kwa go wena ba ikokobeditse.
4  Batho botlhe ba lefatshe ba tla go ikobela,Mme ba tla go leletsa pina, ba tla leletsa leina la gago pina.” Seʹlah.
5  Tlang, mme lo bone ditiro tsa Modimo.Tirisano ya gagwe le bomorwa batho e a boitshega.
6  O fetotse lewatle go nna lefatshe le le omileng;Ba kgabagantse noka ka dinao.Re ne ra simolola go mo ipelela.
7  O busa ka thata ya gagwe ka bosakhutleng.Matlho a gagwe a nna a lebeletse ditšhaba.Fa e le ba ba tlhogoethata, a ba se ikgodise. Seʹlah.
8  Bakang Modimo wa rona, lona ditšhaba,Mme lo dire gore lentswe la pako le le yang kwa go ene le utlwiwe.
9  O baya moya wa rona mo botshelong,Mme ga a letlelela lonao lwa rona go reketla.
10  Gonne o re tlhatlhobile, wena Modimo;O re itshekisitse jaaka fa go itshekisiwa selefera.
11  O re tlisitse mo letloweng la go tsoma;O gateletse dinōka tsa rona.
12  O dirile gore motho yo o nang le go swa a re gatake tlhogo;Re tlile re ralala molelo le metsi,Mme o ne wa re tlisa kgololong.
13  Ke tla tsena mo ntlong ya gago ka ditshupelo tse di fisiwang di feletse;Ke tla go duela maikano a me
14  A dipounama tsa me di bulegileng go a buaLe a molomo wa me o a buileng fa ke ne ke le mo mathateng a magolo.
15  Ke tla go isetsa ditshupelo tse di fisiwang di feletse tsa diphologotswana tse di nontshitsweng,Le mosi wa setlhabelo wa diphelefu.Ke tla isa poo le diphoko. Seʹlah.
16  Tlang, lo reetse, lona lotlhe ba lo boifang Modimo, mme ke tla bolelaSe a se diretseng moya wa me.
17  Ke bileditse kwa go ene ka molomo wa me,Mme ke ne ke baka ka loleme lwa me.
18  Fa ke tlhokometse sengwe se se utlwisang botlhoko mo pelong ya me,Jehofa ga a na go nkutlwa.
19  Ruri Modimo o utlwile;O reeditse lentswe la thapelo ya me.
20  A go bakwe Modimo, yo o sa faposang thapelo ya me,Le fa e le bopelonomi jwa gagwe jwa lorato mo go nna.
54  Ao tlhe Modimo, mpoloke ka leina la gago,E kete o ka seka kgang ya me ka thata ya gago.
2  Wena Modimo, utlwa thapelo ya me;A ko o sekegele mafoko a molomo wa me tsebe.
3  Gonne go na le batswakwa ba ba ntsogologetseng,Le bapatiki ba ba senkang moya wa me.Ga ba a baya Modimo fa pele ga bone. Seʹlah.
4  Bona! Modimo ke mothusi wa me;Jehofa o mo gare ga ba ba tshegetsang moya wa me.
5  O tla busetsa bosula mo babeng ba me;Ba didimatse mo boammaaruring jwa gago.
6  Ke tla go ntshetsa setlhabelo ka go rata.Ke tla baka leina la gago, wena Jehofa, gonne go molemo.
7  Gonne o nkgolotse mo matshwenyegong otlhe,Mme leitlho la me le lebile baba ba me jaaka ba ba kwa tlase.
67  Modimo ka boene o tla re utlwela botlhoko a bo a re segofatse;O tla dira gore sefatlhego sa gagwe se re phatsimele—Seʹlah—
2  Gore tsela ya gago e tle e itsiwe mo lefatsheng,Le poloko ya gago mo ditšhabeng tsotlhe.
3  A batho ba go bake, wena Modimo;A ditšhaba di go bake, tsotlhe fela.
4  A ditlhopha tsa ditšhaba di ipele di bo di goe ka boipelo,Gonne o tla atlhola ditšhaba ka thokgamo;Fa e le ditlhopha tsa ditšhaba tsone, o tla di goga mo lefatsheng. Seʹlah.
5  A ditšhaba di go bake, wena Modimo;A ditšhaba di go bake, tsotlhe fela.
6  Lefatshe ka bolone ruri le tla ntsha kungo ya lone;Modimo, Modimo wa ro-na, o tla re segofatsa.
7  Modimo o tla re segofatsa,Mme mafelelo otlhe a lefatshe a tla mmoifa.
101  Ke tla opela kaga bopelonomi jwa lorato le katlholo.Ke tla go leletsa pina, wena Jehofa.
2  Ke tla dira ka botlhale ka tsela e e se nang molato.O tla tla leng kwa go nna?Ke tla tsamayatsamaya mo bothokgaming jwa pelo ya me mo teng ga ntlo ya me.
3  Ga nkitla ke tlhoma selo se se se nang molemo wa sepe fa pele ga matlho a me.Ke tlhoile se se dirwang ke batho ba ba wang;Ga se nngaparele.
4  Pelo e e sokameng e a ntlogela;Ga ke itse sepe se se bosula.
5  Ope fela yo o senyang molekane wa gagwe leina mo sephiring,Ke a mo didimatsa.Ope fela yo o matlho a mabela le yo o pelo e ikgodisang,Ga ke kgone go mo itshokela.
6  Matlho a me a mo bathong ba ba ikanyegang ba lefatshe,Gore ba tle ba nne le nna.Yo o tsamayang ka tsela ya go tlhoka molato,Ke ene yo o tla ntirelang.
7  Mo ntlong ya me ga go kitla go nna modiri ope wa tsietso.Fa e le ope fela yo o buang maaka, ga a kitla a tlhomamisiwa ka thataFa pele ga matlho a me.
8  Moso le moso ke tla didimatsa baikepi botlhe ba lefatshe,Gore botlhe ba ba dirang se se utlwisang botlhoko ke ba kgaole mo motseng wa ga Jehofa.
44  Modimo, re utlwile ka ditsebe tsa rona,Borraaronamogologolwane ba re boleletseTiro e o e dirileng mo metlheng ya bone,Mo metlheng ya bogologolo.
2  Wena ka seatla sa gago o ne wa leleka ditšhaba,Mme wa jala bone mo boemong jwa tsone.O ne wa kgaoganya ditlhopha tsa ditšhaba mme wa di tsamaisa.
3  Gonne ga ba a rua lefatshe ka tšhaka ya bone,Mme lebogo la bone ga se lone le neng la ba tlisetsa poloko.Gonne e ne e le seatla sa gago sa moja le lebogo la gago le lesedi la sefatlhego sa gago,Ka gonne ba go itumedisitse.
4  Wena o Kgosi ya me, Modimo.Laolela Jakobe poloko e kgolo.
5  Re tla kgorometsa baba ba rona ka wena;Ba ba re tsogologelang re tla ba gataka ka leina la gago.
6  Gonne ga ke a ka ka nnela go ikanya bora jwa meLe gone ke ne ke sa bolokwe ke tšhaka ya me.
7  Gonne o ne wa re boloka mo babeng ba rona,Mme wa tlhabisa ditlhong ba ba re tlhoileng thata.
8  Re tla baka Modimo letsatsi lotlhe,Mme re tla baka leina la gago ka bosakhutleng. Seʹlah.
9  Jaanong o re latlhile mme o ntse o re kokobetsa,Mme ga o tsamaye le masole a rona.
10  O ntse o dira gore re furalele mmaba,Mme ba ba re tlhoileng thata ba thopile.
11  O re tlogela jaaka dinku, jaaka sengwe sa go jewa,Mme o re gasamiseditse mo gare ga ditšhaba.
12  O rekisa batho ba gago kwantle ga tlhwatlhwa epe gotlhelele,Mme ga o a dira khumo ka tlhwatlhwa ya bone.
13  O re dira kgobo mo baagelaning ba rona,Tshotlo le setshego mo go ba ba re dikologileng.
14  O re dira polelo ya seane mo gare ga ditšhaba,Go tshikinyediwa tlhogo mo gare ga ditlhopha tsa ditšhaba.
15  Go kokobediwa ga me go fa pele ga me letsatsi lotlhe,Mme ke bipilwe ke ditlhong tsa sefatlhego sa me,
16  Ka ntlha ya lentswe la yo o kgobang le yo o gobololang,Ka ntlha ya mmaba le yo o ipusolosetsang.
17  Re wetswe ke seno sotlhe, mme ga re a go lebala,E bile ga re a dira ka tsietso mo kgolaganong ya gago.
18  Pelo ya rona ga e a boela morago ka go tlhoka tumelo,Le dikgato tsa rona ga di fapoge mo tselaneng ya gago.
19  Gonne o re gateletse mo lefelong la bophokoje,Mme o re bipa ka moriti o montsho.
20  Fa e le gore re lebetse leina la Modimo wa rona,Kgotsa re otlololela magofi a rona kwa modimong o sele,
21  A Modimo ga a na go batlisisa seno?Gonne o lemoga diphiri tsa pelo.
22  Mme ka ntlha ya gago re bolailwe letsatsi lotlhe;Re kailwe re le dinku tsa go tlhabiwa.
23  A ko o ikuruse. Ke ka ntlha yang fa o nnetse go robala, wena Jehofa?A ko o tsoge. O se ka wa nnela go re latlha ka bosaengkae.
24  Ke ka ntlha yang fa o nnela go fitlha sefatlhego sa gago?Ke ka ntlha yang fa o lebala pogisego ya rona le go gatelelwa ga rona?
25  Gonne moya wa rona o obegetse mo loroleng;Mpa ya rona e ngaparetse lefatshe.
26  A ko o tsoge o re thuseMme o re golole ka ntlha ya bopelonomi jwa gago jwa lorato.
47  Opang diatla, lona ditšhaba tsotlhe.Goelang ka phenyo kwa Modimong ka modumo wa go goa ka boipelo.
2  Gonne Jehofa, Mogodimodimo, o a boitshega,Ke Kgosi e kgolo e e okametseng lefatshe lotlhe.
3  O tla fenya ditšhaba kafa tlase ga ronaLe ditlhopha tsa ditšhaba kafa tlase ga dinao tsa rona.
4  O tla re tlhophela boswa jwa rona,Boipelafatso jwa ga Jakobe, yo a mo ratileng. Seʹlah.
5  Modimo o tlhatlogile ka go goa ka boipelo,Jehofa, ka modumo wa lonaka.
6  Leletsang Modimo pina, letsang pina.Leletsang Kgosi ya rona pina, letsang pina.
7  Gonne Modimo ke Kgosi ya lefatshe lotlhe;Letsang pina, lo dire ka botlhale.
8  Modimo ke kgosi ya ditšhaba.Modimo ka boene o ntse mo setulong sa gagwe sa bogosi se se boitshepo.
9  Batlotlegi ba batho ba phuthegile mmogo,Mmogo le batho ba Modimo wa ga Aborahame.Gonne dithebe tsa lefatshe ke tsa Modimo.O tlhatlogetse kwa lefelong le le kwa godimo thata.
88  Ao tlhe Jehofa, Modimo wa poloko ya me,Ke goile motshegare,Le bosigo fa pele ga gago.
2  Thapelo ya me e tla tla fa pele ga gago.Sekegela selelo sa me tsebe sa go kopa ka tlhoafalo.
3  Gonne moya wa me o nnile le masetlapelo a a lekaneng,Le botshelo jwa me bo amile Sheole.
4  Ke tserwe jaaka mongwe wa ba ba fologelang kwa kgatamping;Ke fetogile go nna jaaka monna yo o nonofileng mme a se na thata,
5  Yo o golotsweng mo gare ga baswi,Jaaka ba ba bolailweng ba ba letseng mo lefelong la go fitlhela,Ba o sa tlholeng o ba gakologelwaLe ba ba kgaotsweng mo seatleng sa gago se se thusang.
6  O ntsentse mo kgatamping e e boteng go di gaisa tsotlhe,Mo mafelong a a lefifi, mo moleteng o mogolo o o se nang bolekanngo.
7  Tšararego ya gago e nkwetse,Mme o mpogisitse ka makhubu a gago otlhe a a itaaganang. Seʹlah.
8  O beile batho ba ke tlwaelaneng le bone kgakala le nna;O mpeile jaaka sengwe se se makgapha mo go bone.Ke thibetswe mme ga ke kgone go tswa.
9  Leitlho la me le setse le le letobo ka ntlha ya pogisego ya me.Ke go biditse, tlhe Jehofa, letsatsi lotlhe;Ke otlololetse diatla tsa me kwa go wena.
10  A o tla direla ba ba suleng kgakgamatso?Kgotsa a ba ba se nang maatla mo losong ba tla tsoga,A ba tla go baka? Seʹlah.
11  A bopelonomi jwa gago jwa lorato bo tla bolelwa mo lefelong la go fitlhela,Boikanyegi jwa gago mo lefelong la tshenyego?
12  A kgakgamatso e e dirilweng ke wena e tla itsewe mo lefifing,Kgotsa tshiamo ya gago mo lefatsheng la tebalesego?
13  Mme ke goetse kwa go wena ke kopa thuso tlhe Jehofa,Mme mo mosong thapelo ya me e nna e lebana le wena.
14  Ke ka ntlha yang fa o latlha moya wa me, tlhe Jehofa?Ke ka ntlha yang fa o nna o mphitlhetse sefatlhego sa gago?
15  Ke bogisitswe go tswa bosimaneng go ya pele e bile ke tloga ke swa;Ke ile ka itshokela fela thata dilo tse di tshosang tse di tswang kwa go wena.
16  Go gadima ga bogale jwa gago jo bo tukang go fetile mo godimo ga me;Dilo tse di tshosang tse di tswang kwa go wena di ntidimaditse.
17  Di ntikanyeditse jaaka metsi letsatsi lotlhe;Di ntikile tsotlhe ka nako e le nngwe fela.
18  O beile tsala le molekane kgakala le nna;Ba ke tlwaelaneng nabo ke lefelo le le lefifi.
48  Jehofa o mogolo e bile o tshwanelwa ke go bakwa thataMo motseng wa Modimo wa rona, mo thabeng ya gagwe e e boitshepo.
2  Bogodimo jwa Thaba ya Siona mo dintlheng tsa bokone,Bo bontle, ke boitumelo jwa lefatshe lotlhe,Motse wa Kgosi e Kgolo,
3  Mo ditoreng tsa gagwe tsa bonno Modimo o itsege e le bogodimo jo bo sireletsegileng.
4  Gonne bona! dikgosi ka botsone di kopane ka nako e di e beelaneng,Di fetile mmogo.
5  Di ne tsa bona; mme ka jalo tsa gakgamala.Di ne tsa fuduega, di ne tsa tabogisiwa ke letshogo.
6  Go roroma go ne ga ba tshwara koo,Ditlhabi tsa pelegi tse di tshwanang le tsa mosadi yo o belegang.
7  O thuba dikepe tsa Tareshishe ka phefo ya botlhaba.
8  Fela jaaka re utlwile, re bone fela jaloMo motseng wa ga Jehofa wa masomosomo, mo motseng wa Modimo wa rona.Modimo ka boene o tla o tlhomamisa thata ka bosakhutleng. Seʹlah.
9  Re tlhatlhantse ka bopelonomi jwa gago jwa lorato, wena ModimoMo gare ga tempele ya gago.
10  Jaaka leina la gago le ntse, wena Modimo, pako ya gago e ntse jaloGo ya kwa melelwaneng ya lefatshe.Seatla sa gago sa moja se tletse tshiamo.
11  A Thaba ya Siona e ipele,A metse e e kafa tlase ga Juda e ipele, ka ntlha ya ditshwetso tsa gago tsa boatlhodi.
12  Gwantang go dikologa Siona, mme lo e potologe,Balang ditora tsa yone.
13  Tlhomang dipelo tsa lona mo lorakong lwa yone lwa phemelo.Tlhatlhobang ditora tsa yone tsa bonno,Gore lo tle lo go bolelele kokomana ya isagwe.
14  Gonne Modimo yono ke Modimo wa rona ka bosakhutleng, le eleng ka bosaengkae.O tla re kaela go fitlha re swa.
59  Nkgolole mo babeng ba me, tlhe Modimo wa me;E kete o ka ntshireletsa mo go ba ba ntsogologelang.
2  Nkgolole mo go ba ba dirang dilo tse di utlwisang botlhoko,Mme o mpoloke mo bathong ba ba nang le molato wa madi.
3  Gonne bona! ba laletse moya wa me;Ba ba nonofileng ba a ntlhasela,Go se na botlhanogi bope mo go nna, le fa e le boleo bope mo go nna, wena Jehofa.
4  Le fa go se na tlolo, ba a siana ba a ipaakanya.A ko o nanoge fa ke bitsa mme o bone.
5  Mme wena, Jehofa Modimo wa masomosomo, o Modimo wa Iseraele.A ko o tsoge gore o lebise tlhokomelo ya gago kwa ditšhabeng tsotlhe.O se ka wa utlwela botlhoko baoki bape ba ba utlwisang botlhoko. Seʹlah.
6  Ba nna ba boa maitseboa;Ba nna ba bogola jaaka ntša mme ba tsamaya go dikologa motse otlhe.
7  Bona! Ba bua thata ka molomo wa bone;Ditšhaka di mo dipounameng tsa bone,Gonne ke mang yo o reeditseng?
8  Mme wena, wena Jehofa, o tla ba tshega;O tla sotla ditšhaba tsotlhe.
9  Wena nonofo ya me, ke tla nna ke lebile kwa go wena;Gonne Modimo ke bogodimo jwa me jo bo sireletsegileng.
10  Modimo wa bopelonomi jwa lorato mo go nna o tla lebana le nna;Modimo ka boene o tla ntira gore ke lebe baba ba me.
11  O se ka wa ba bolaya gore batho ba me ba se ka ba lebala.Ba dire gore ba kgarakgatshege ka maatla a gago a botlhaga,Mme o ba folose, wena thebe ya rona Jehofa,
12  Ka ntlha ya boleo jwa molomo wa bone, lefoko la dipounama tsa bone;E kete ba ka tshwarwa mo boikgogomosong jwa bone,Le e leng ka ntlha ya go tlhapatsa le tsietso e ba e boaboeletsang.
13  Ba fedise ka tšararego;Ba fedise, gore ba se ka ba nna teng;Mme a ba itse gore Modimo o busa mo go Jakobe go ya mafelelong a lefatshe. Seʹlah.
14  Mme mma ba boe go le maitseboa;A ba bogole jaaka ntša mme ba tsamaye go dikologa motse otlhe.
15  A ba kgarakgatshege ba batla sengwe se se jewang;A ba se ka ba kgotsofala kgotsa ba lala bosigo.
16  Mme fa e le nna, ke tla opela kaga nonofo ya gago,Mme mo mosong ke tla bolela kaga bopelonomi jwa gago jwa lorato ka boipelo.Gonne o itshupile o le bogodimo jo bo sireletsegileng mo go nnaLe lefelo le go ka tshabelwang kwa go lone mo letsatsing la matshwenyego a me.
17  Wena nonofo ya me, ke tla go leletsa pina,Gonne Modimo ke bogodimo jwa me jo bo sireletsegileng, Modimo wa bopelonomi jwa lorato mo go nna.
107  A ko lo ntshetseng Jehofa ditebogo, gonne o molemo;Gonne bopelonomi jwa gagwe jwa lorato ke jwa bosakhutleng.
2  A ba ba namotsweng ba ga Jehofa ba rialo,Ba a ba namotseng mo seatleng sa mmaba,
3  Le ba a ba phuthileng mmogo go tswa kwa mafatsheng,Go tswa botlhabatsatsi le go tswa bophirimatsatsi,Go tswa bokone le go tswa borwa.
4  Ba ne ba kgarakgatshega mo nageng, mo sekakeng;Ga ba a ka ba bona tsela epe e e yang kwa motseng o o nniwang.
5  Ba ne ba tshwerwe ke tlala, e bile ba nyorilwe;Moya wa bone wa simolola go koafala mo teng ga bone.
6  Mme ba nna ba goela kwa go Jehofa mo matshwenyegong a bone;A ba golola mo dipitlaganong tse ba leng mo go tsone,
7  Mme a dira gore ba tsamaye mo tseleng e e siameng,Gore ba tle mo motseng o o nniwang.
8  A batho ba ke ba ntshetse Jehofa ditebogo ka ntlha ya bopelonomi jwa gagwe jwa loratoLe ka ntlha ya ditiro tsa gagwe tse di gakgamatsang mo go bomorwa batho.
9  Gonne o kgorisitse moya o o omileng;Le moya o o tshwerweng ke tlala o o kgorisitse ka dilo tse di molemo.
10  Go ne go na le ba ba nnang mo lefifing le mo moriting o montsho,Magolegwa a a mo pogisegong le mo ditshiping.
11  Gonne ba ne ba tsuologela mafoko a Modimo;Mme ba ne ba sa tlotle kgakololo ya Mogodimodimo.
12  Ka jalo a fenya pelo ya bone ka matshwenyego;Ba ne ba kgotšwa, mme go ne go se na ope yo o thusang.
13  Mme ba simolola go ikuela kwa go Jehofa gore a ba thuse mo matshwenyegong a bone;Jaaka tlwaelo o ne a ba boloka mo dipitlaganong tse ba leng mo go tsone.
14  O ne a ba ntsha mo lefifing le mo moriting o motsho,A ba a kgaola dibofo tsa bone.
15  A batho ba ke ba ntshetse Jehofa ditebogo ka ntlha ya bopelonomi jwa gagwe jwa loratoLe ka ntlha ya ditiro tsa gagwe tse di gakgamatsang mo go bomorwa batho.
16  Gonne o robagantse dikgoro tsa kgotlho,E bile o robile le mephakalego ya tshipi.
17  Ba ba neng ba le dieleele, ka ntlha ya tsela ya tlolo ya boneLe ka ntlha ya diphoso tsa bone, kgabagare ba ne ba ipakela pogisego.
18  Moya wa bone o ne wa tlhoa dijo tsa mofuta mongwe le mongwe,Mme ba ne ba goroga kwa dikgorong tsa loso.
19  Mme ba simolola go ikuela kwa go Jehofa gore a ba thuse mo matshwenyegong a bone;Jaaka tlwaelo o ne a ba boloka mo dipitlaganong tse ba leng mo go tsone.
20  O ne a romela lefoko la gagwe a ba fodisaLe go ba falotsa mo dikgatamping tsa bone.
21  A batho ba ke ba ntshetse Jehofa ditebogo ka ntlha ya bopelonomi jwa gagwe jwa loratoLe ka ntlha ya ditiro tsa gagwe tse di gakgamatsang mo go bomorwa batho.
22  Mme a ba ise ditlhabelo tsa go ntsha ditebogoBa bo ba bolele ditiro tsa gagwe ba goa ka boipelo.
23  Ba ba fologelang mo lewatleng ka dikepe,Ba dira tiro mo metsing a mantsi,
24  Ke bone ba boneng ditiro tsa ga JehofaLe ditiro tsa gagwe tse di gakgamatsang kwa botennyeng;
25  Kafa a buang lefoko ka gone mme a dira gore go tsoge phefo ya setsuatsue,Gore e tsholetse makhubu a one.
26  Ba tlhatlogela kwa magodimong,Ba fologela kwa tlasetlase.Moya wa bone o iphitlhela o gakologa ka ntlha ya masetlapelo.
27  Ba kgokgweetsega ba bo ba thetheekela jaaka motho yo o tagilweng,Le botlhale jotlhe jwa bone bo tlhakatlhakane.
28  Mme ba simolola go goela kwa go Jehofa mo matshwenyegong a bone,Mme o ba ntsha mo dipitlaganong tse ba leng mo go tsone.
29  O sisibatsa phefo ya matsubutsubu,Mo e leng gore makhubu a lewatle a a didimala.
30  Ba a ipela ka gonne a a sisibala,Mme o ba isa kwa botshabelong jo bo ba itumedisang.
31  A batho ba ke ba ntshetse Jehofa ditebogo ka ntlha ya bopelonomi jwa gagwe jwa loratoLe ka ntlha ya ditiro tsa gagwe tse di gakgamatsang mo go bomorwa batho.
32  Mme a ba mmake mo phuthegong ya batho;Ba mmake mo setulong sa banna ba bagolwane.
33  O fetola dinoka naga,Le metswedi ya metsi mmu o o nyorilweng,
34  Lefatshe le le ungwang o le fetola naga ya letswai,Ka ntlha ya bosula jwa ba ba nnang mo go lone.
35  O fetola naga go nna mogobe wa metsi o o tletseng lotlhaka,Le lefatshe la kgaolo e e se nang metsi go nna metswedi ya metsi.
36  Mme o dira gore ba ba tshwerweng ke tlala ba nne koo,Mo ba tlhomamisang ka thata motse o o nniwang.
37  Mme ba lema masimo ba bo ba jala masimo a mofine,Gore a tle a tlhagise thobo e e ungwang thata.
38  Mme o a ba segofatsa gore ba nne bantsi thata;Ga a letle dikgomo tsa bone gore di ngotlege.
39  Gape ba a ngotlega ba bo ba kokobediweKa ntlha ya thibelo, masetlapelo le khutsafalo.
40  O tshela lenyatso mo batlotleging,Mo a dirang gore ba kgarakgatshege mo lefelong le le sa bopegang sentle, fa go se nang tsela gone.
41  O sireletsa mohumanegi mo pogisegongA bo a mo fetole go nna malapa fela jaaka letsomane.
42  Ba ba thokgameng ba a bona mme ba ipele;Mme fa e le tshiamololo yotlhe, e tshwanetse ya tswala molomo wa yone.
43  Ke mang yo o botlhale? O tla ela tlhoko dilo tsenoA bo a itshupe a ela tlhoko ditiro tsa ga Jehofa tsa bopelonomi jwa lorato.
74  Ke ka ntlha yang fa, wena Modimo, o re latlhile ka bosaengkae?Ke ka ntlha yang fa bogale jwa gago bo ntse bo tukela letsomane la mafulo a gago?
2  Gakologelwa phuthego ya gago e o e bapetseng bogologolo,Lotso lo o lo golotseng go nna boswa jwa gago,Thaba eno ya Siona e o agileng mo go yone.
3  A ko o tsholeletse dikgato tsa gago kwa kgakgabalong e e nnelang ruri.Mmaba o tshwere sengwe le sengwe bosula mo lefelong le le boitshepo.
4  Ba ba go bontshang bobaba ba kurutlile mo gare ga lefelo la gago la bokopanelo.Ba beile ditshupo tsa bone go nna ditshupo.
5  Motho o itsege ka bosula ka go nna jaaka yo o tsholeletsang lesuthu la ditlhare dilepe.
6  Mme jaanong go gabiwa ga yone, gotlhe fela, ba go itaya ka magagane le ka dikota tse di nang le tshipi kwa ntlheng.
7  Ba latlhetse lefelo la gago le le boitshepo mo molelong.Ba itshepololetse motlaagana wa leina la gago fa fatshe.
8  Bone, le bana ba bone, ba buile mmogo mo pelong ya bone ba re:“Mafelo otlhe a bokopanelo a Modimo a tshwanetse go fisiwa mo lefatsheng leno.”
9  Ga re a bona ditshupo tsa rona; ga go tlhole go na le moporofeti,E bile ga go na ope mo go rona yo o itseng gore ka lobaka lo lo kae.
10  Modimo, mmaba o tla tswelela a kgoba ka lobaka lo lo kae?A mmaba o tla tswelela a tshwara leina la gago ka go tlhoka tlotlo ka bosaengkae?
11  Ke ka ntlha yang fa o nna o gonne seatla sa gago, seatla sa gago sa mojaMo sehubeng sa gago gore re fedisiwe?
12  Mme le fa go ntse jalo Modimo ke Kgosi ya me go tloga bogologolong,Yo o dirang poloko e kgolo mo lefatsheng.
13  O fuduile lewatle ka nonofo ya gago;O thubile ditlhogo tsa ditshedi tse ditonatona tsa lewatle mo metsing.
14  O ne wa thubaganya ditlhogo tsa Lefiathane.O ne wa e naya batho ba ba nnang mo dikgaolong tse di se nang metsi go nna dijo.
15  Ke wena Yo o neng wa kgaoganya motswedi le molatswana o o phothoselang;O ne wa kgadisa dinoka tse di nnang di elela.
16  Letsatsi ke la gago; le bosigo ke jwa gago.O ne wa baakanya sebonesi, e leng letsatsi.
17  Ke wena yo o neng wa tlhoma melelwane yotlhe ya lefatshe;Selemo le mariga—di bopilwe ke wena.
18  Gakologelwa seno: Mmaba o kgobile, wena Jehofa,Le batho ba ba se nang tlhaloganyo ba tshwere leina la gago ka go tlhoka tlotlo.
19  O se ka wa naya sebatana sa naga moya wa leeba la gago.O se ka wa lebala ka bosaengkae botshelo jwa ba gago ba ba bogisiwang.
20  Leba kgolagano,Gonne mafelo a a lefifi a lefatshe a tletse ka manno a thubakanyo.
21  E kete yo o thubagantsweng o ka se boe a kokobeditswe.E kete yo o bogisiwang le yo o humanegileng ba ka baka leina la gago.
22  Nanoga, tlhe Modimo, sekaseka kgetsi ya gago ya molao.Gakologelwa kgobo ya gago e e tswang mo go yo o se nang tlhaloganyo letsatsi lotlhe.
23  O se ka wa lebala lentswe la ba ba go bontshang bobaba.Modumo wa ba ba go tsogologelang o tlhatloga ka metlha.
5  A ko o sekegele mafoko a me tsebe, tlhe Jehofa;A ko o tlhaloganye go fegelwa ga me.
2  A ko o tlhwaele tsebe lentswe la go goa ga me ke kopa thuso,Tlhe Kgosi ya me le Modimo wa me, ka gonne ke rapela wena.
3  Wena Jehofa, o tla utlwa lentswe la me mo mosong;Ke tla bua le wena mo mosong mme ke lebelele.
4  Gonne ga o Modimo yo o natefelelwang ke boikepo;Ga go na ope yo o bosula yo o ka agang le wena ka nako epe.
5  Ga go na baipelafatsi bape ba ba ka emang fa pele ga matlho a gago.O tlhoile botlhe ba ba dirang se se utlwisang botlhoko;
6  O tla senya ba ba buang maaka.Jehofa o tlhoile motho yo o tshololang madi le yo o tsietsang.
7  Fa e le nna, ka bontsi jwa bopelonomi jwa gago jwa loratoKe tla tsena mo ntlong ya gago,Ke tla ikobela ntlheng ya tempele ya gago e e boitshepo ke go boifa.
8  Ao tlhe Jehofa, nkgoge mo tshiamong ya gago ka ntlha ya baba ba me;Rethefatsa tsela ya gago fa pele ga me.
9  Gonne mo molomong wa bone ga go na sepe se se ikanyegang;Karolo ya bone e e kafa teng ruri ke pitlagano.Mometso wa bone ke lefelo le le bulegileng la go fitlhela;Ba dirisa loleme lo lo borethe.
10  Ruri Modimo o tla ba tsaya ba le molato;Ba tla wa ka ntlha ya maikaelelo a bone.A ba phatlaladiwe mo bontsintsing jwa ditlolo tsa bone,Ka gonne ba go tsuologetse.
11  Mme botlhe ba ba tshabelang mo go wena ba tla ipela;Ba tla goa ka boipelo ka bosakhutleng.Mme o tla thiba gore ba se ka ba atamelwa,Mme ba ba ratang leina la gago ba tla itumela mo go wena.
12  Gonne wena ka bowena Jehofa, o tla segofatsa ope fela yo o siameng;O tla ba dikanyetsa ka kamogelo, jaaka e kete ke ka thebe e kgolo.
36  Mo moikeping go bua tlolo go mo teng ga pelo ya gagwe;Go boifa Modimo ga go yo fa pele ga matlho a gagwe.
2  Gonne o dirile ka go iphora thata mo matlhong a gagweGore a bone tlolo ya gagwe a bo a e tlhoe.
3  Mafoko a molomo wa gagwe ke se se utlwisang botlhoko le tsietso;O kgaoditse go nna le temogo ya go dira molemo.
4  O nna a loga leano la se se utlwisang botlhoko mo bolaong jwa gagwe.O ema mo tseleng e e sa siamang.Ga a gane se se bosula.
5  Wena Jehofa, bopelonomi jwa gago jwa lorato bo kwa magodimong;Boikanyegi jwa gago bo fitlha kwa marung.
6  Tshiamo ya gago e tshwana le dithaba tsa Modimo;Tshwetso ya gago ya boatlhodi ke bodiba jo bo boteng jwa metsi.O boloka motho le phologolo, wena Jehofa.
7  A bo bopelonomi jwa gago jwa lorato bo le tlhwatlhwakgolo jang ne, wena Modimo!Bomorwa batho ba tshabela mo moriting wa diphuka tsa gago.
8  Ba nwa monono wa ntlo ya gago gore ba bo ba kgotsofale;Mme o dira gore ba nwe mo molatswaneng o o phothoselang wa maipelo a gago.
9  Gonne o na le motswedi wa botshelo;Re kgona go bona lesedi ka lesedi le le tswang mo go wena.
10  Tsweledisa bopelonomi jwa gago jwa lorato mo go ba ba go itseng,Le tshiamo ya gago mo go ba ba thokgameng mo pelong.
11  E kete lonao lo lo mabela lo ka se ntsogologele;Fa e le seatla sa batho ba ba boikepo, a se se ka sa ntira mokgarakgatshegi.
12  Badiri ba se se utlwisang botlhoko ba ole;Ba kgoromeleditswe kwa tlase mme ga ba a kgona go tsoga.
79  Wena Modimo, ditšhaba di tsene mo bosweng jwa gago;Di leswafaditse tempele ya gago e e boitshepo;Di dirile Jerusalema mokoa wa marope.
2  Di neile dinonyane tsa magodimo ditopo tsa batlhanka ba gago go nna dijo,Di neile dibatana tsa na-ga tsa lefatshe nama ya batho ba gago ba ba ikanyegang.
3  Ba tsholotse madi a bone jaaka metsiGo dikologa Jerusalema, mme ga go na ope yo o ba fitlhang.
4  Re fetogile kgobo mo baagelaning ba rona,Tshotlo le setshego mo go ba ba re dikologileng.
5  O tla tuka bogale ka lobaka lo lo kae, wena Jehofa? Ka bosaengkae?Tlhoafalo ya gago e tla tuka ka lobaka lo lo kae jaaka molelo?
6  Tshololela tšararego ya ga-go mo ditšhabeng tse di sa go itseng,Le mo magosing a a sa bitsang leina la gago.
7  Gonne ba jele Jakobe,Mme ba kgakgabaditse lefelo la gagwe la bonno.
8  O se ka wa gakologelwa ditlolo tsa bagologolwane kgatlhanong le rona.Itlhaganele! A mautlwelobotlhoko a gago a lebane le rona,Gonne re humanegile thata.
9  Re thuse, wena Modimo wa poloko ya rona,Ka ntlha ya kgalalelo ya leina la gago;Mme o re golole o bo o bipe maleo a rona ka ntlha ya leina la gago.
10  Ke ka ntlha yang fa ditšhaba di tshwanetse go re: “Modimo wa bone o kae?”A go itsege mo ditšhabeng fa pele ga matlho a ronaGo busolosiwa ga madi a batlhanka ba gago a a tsholotsweng.
11  E kete go fegelwa ga legolegwa go ka tsena fa pele ga gago.Boloka ba ba laoletsweng loso kafa bogolong jwa lebogo la gago.
12  Mme o duele baagelani ba rona ga supa mo sehubeng sa boneKgobo ya bone e ba go kgobileng ka yone, wena Jehofa.
13  Fa e le rona batho ba gago le letsomane la mafulo a gago,Re tla go ntshetsa ditebogo ka bosakhutleng;Re tla bolela pako ya gago go tswa kokomaneng go ya kokomaneng.
150  Bakang Jah!Bakang Modimo mo lefelong la gagwe le le boitshepo.Mmakeng mo phuthologong ya maatla a gagwe.
2  Mmakeng ka ntlha ya diti-ro tsa gagwe tsa bonatla.Mmakeng kafa letlotlong la bogolo jwa gagwe.
3  Mmakeng ka go letsa lonaka.Mmakeng ka seletswa sa megala le harepa.
4  Mmakeng ka moropana le ka go bina lo le sediko.Mmakeng ka megala le ka lotlhaka.
5  Mmakeng ka disemebala tsa modumo o o molodi.Mmakeng ka disemebala tse di opanngwang.
6  Sengwe le sengwe se se hemang—a se bake Jah.Bakang Jah!
75  Re go ntshetsa ditebogo, wena Modimo; re go ntshetsa ditebogo,Leina la gago le gaufi.Batho ba tla bolela ditiro tsa gago tse di gakgamatsang.
2  “Gonne ke ne ka tsaya nako e e tlhomilweng;Ke ne ka simolola go atlhola ka thokgamo.
3  Lefatshe le banni botlhe ba lone di ne di nyerologa,Ke nna yo ke neng ka lolamisa dipilara tsa lone.” Seʹlah.
4  Ke ne ka raya dieleele ka re: “Lo se ka lwa nna dieleele,”Le baikepi ka re: “Lo se ka lwa godisa lonaka.
5  Lo se ka lwa godisetsa lonaka lwa lona kwa godimo.Lo se ka lwa bua ka molala o o ikgodisang.
6  Gonne ga go na go godisa mo go tswang kwa botlhaba le fa e le kwa bophirima,Le fa e le go tswa kwa borwa.
7  Gonne Modimo ke moatlhodi.O kokobetsa yo, a godise yole.
8  Gonne go na le senwelo mo seatleng sa ga Jehofa,Mme beine e phoka lefulo, e tletse motswako.Mme ruri o tla tsholola dintshe tsa yone tse di mo go yone;Baikepi botlhe ba lefatshe ba tla di minolosa, ba di nwe.”
9  Mme fa e le nna, ke bolela ka gone ka bosakhutleng;Ke tla leletsa Modimo wa ga Jakobe pina.
10  “Mme ke tla kgaola dinaka tsotlhe tsa baikepi.”Dinaka tsa mosiami di tla godisiwa.
61  A ko o utlwe selelo sa me sa go kopa ka tlhoafalo, tlhe Modimo.A ko o tlhwaele thapelo ya me tsebe.
2  Ke tla goela kwa go wena ke le kwa ntlheng ya lefatshe, fa pelo ya me e nna bokoa.E kete o ka nkgogela kwa lefikeng le le kwa godimo go mpheta.
3  Gonne o itshupile o le botshabelo jwa me,Tora e e nonofileng fa pele ga mmaba.
4  Ke tla nna moeng mo mogopeng wa gago ka bosakhutleng;Ke tla tshabela mo diphukeng tsa gago gore di mphitlhe. Seʹlah.
5  Gonne wena Modimo, o reeditse maikano a me.O nneile thuo ya ba ba boifang leina la gago.
6  O tla oketsa malatsi a kgosi ka malatsi;Dingwaga tsa yone di tla nna jaaka kokomana e latela kokomana.
7  E tla nna ka bosakhutleng fa pele ga Modimo;A ko o abe bopelonomi jwa lorato le boammaaruri, gore tseno di tle di e dibele.
8  Ka jalo ke tla leletsa leina la gago pina ka bosaengkae,Gore ke tle ke duele maikano a me letsatsi le letsatsi.
103  Baka Jehofa, wena moya wa me,Le sengwe le sengwe se se mo teng ga me, se bake leina la gagwe le le boitshepo.
2  Baka Jehofa, wena moya wa me,Mme o se ka wa lebala ditiro tsotlhe tsa gagwe,
3  Ene yo o itshwarelang tlolo ya gago yotlhe,Yo o fodisang matlhoko a gago otlhe,
4  Yo o namolang botshelo jwa gago mo kgatamping,Yo o go rwesang serwalo sa bopelonomi jwa lorato le mautlwelobotlhoko,
5  Yo o kgotsofatsang nako ya fa o sa ntse o tshela ka se se molemo;Bosha jwa gago bo nna bo intšhafatsa fela jaaka jwa ntsu.
6  Jehofa o diragatsa ditiro tsa tshiamoLe ditshwetso tsa boatlhodi mo go botlhe ba ba tsiediwang.
7  O ne a itsise Moshe ditsela tsa gagwe,Le bomorwa Iseraele a ba itsise ditiro tsa gagwe.
8  Jehofa o kutlwelobotlhoko e bile o pelontle,O bonya go galefa e bile o na le bopelonomi jo bogolo jwa lorato.
9  Ga a kitla a nna a latofatsa ka bosakhutleng,Le gone ga a kitla a nna a kgopilwe ka bosakhutleng.
10  Ga a re direla kafa maleong a rona;Le gone ga a re tlisetsa se se re tshwanelang kafa ditlolong tsa rona.
11  Gonne jaaka magodimo a le kwa godimo go feta lefatshe,Bopelonomi jwa gagwe jwa lorato bo bogolo mo go ba ba mmoifang.
12  Fela jaaka botlhabatsatsi bo le kgakala le bophirimatsatsi,O beile ditlolo tsa rona kgakala le rona fela jalo.
13  Fela jaaka rre a bontsha bomorwawe kutlwelobotlhoko,Jehofa o bontshitse ba ba mmoifang kutlwelobotlhoko.
14  Gonne o itse popego ya rona sentle,A gakologelwa gore re lorole.
15  Fa e le motho yo o nang le go swa, malatsi a gagwe a tshwana le a bojang jo botala;O thunya jaaka sethunya sa naga.
16  Go feta phefonyana fela mo godimo ga sone, se bo se sa tlhole se le teng;Mme lefelo la sone ga le kitla le tlhola le se lemoga.
17  Mme bopelonomi jwa lorato jwa ga Jehofa ke jwa bosasimologeng go ya bosakhutlengMo go ba ba mmoifang,Le tshiamo ya gagwe mo barweng ba barwa,
18  Mo go ba ba bolokang kgolagano ya gagweLe mo go ba ba gakologelwang ditaelo tsa gagwe gore ba di diragatse.
19  Jehofa o tlhomamisitse ka thata setulo sa gagwe sa bogosi kwa magodimong;Mme bogosi jwa gagwe bo laola sengwe le sengwe.
20  Bakang Jehofa, lona baengele ba gagwe, ba ba maatla, ba lo diragatsang lefoko la gagwe,Ka go reetsa lentswe la lefoko la gagwe.
21  Bakang Jehofa, lona masomosomo otlhe a gagwe,Lona badiredi ba gagwe, ba lo dirang thato ya gagwe.
22  Bakang Jehofa, lona lotlhe ditiro tsa gagwe,Mo mafelong otlhe ao a a laolang.Baka Jehofa, wena moya wa me.
41  Go itumela ope fela yo o dirang ka go akanyetsa motho wa maemo a a kwa tlase;Jehofa o tla mo falotsa mo letsatsing la masetlapelo.
2  Jehofa o tla mo disa le go mmoloka a tshela.O tla bolelwa e le yo o itumetseng mo lefatsheng;Mme o ka se ka wa ba wa mo neela moya wa baba ba gagwe.
3  Jehofa ka boene o tla mo tshegetsa mo bolawaneng jwa bolwetse;Ruri o tla fetola bolao jotlhe jwa gagwe fa a sa ntse a bobola.
4  Fa e le nna, ke ne ka re: “Tlhe Jehofa, nkutlwele botlhoko.A ko o fodise moya wa me, gonne ke go leofetse.”
5  Fa e le baba ba me, ba bua se se bosula ka nna:“O tla swa leng mme leina la gagwe ruri le nyelele?”
6  Mme fa mongwe a ka tla go mpona, pelo ya gagwe e tla bua se se seng boammaaruri;O tla ikokoanyetsa sengwe se se utlwisang botlhoko;O tla tswa; o tla bua ka sone kwa ntle.
7  Botlhe ba ba ntlhoileng ba sebetsanya ba le seoposengwe kgatlhanong le nna;Ba ntse ba ntogela leano la se se bosula:
8  “Selo se se se nang molemo wa sepe se tshelwa mo go ene;Jaanong ka gore o rapame, ga a na go tsoga gape.”
9  Gape motho yo o mo kagisong le nna, yo ke neng ke mo ikantse,Yo o neng a ja senkgwe sa me, o nkgodiseditse serethe.
10  Fa e le wena, Jehofa, nkutlwele botlhoko mme o ntsose,Gore ke tle ke ba duele.
11  Ke itse ka seno gore o a nkgatlhegela,Ka gonne mmaba wa me ga a goe ka phenyo mo go nna.
12  Fa e le nna, o ntshegeditse ka ntlha ya bothokgami jwa me,Mme o tla mpaya fa pele ga sefatlhego sa gago ka bosakhutleng.
13  A go bakwe Jehofa Modimo wa IseraeleGo tswa bosasimologeng go ya bosakhutleng.Amen le Amen.
15  Jehofa, ke mang yo o tla nnang molalediwa mo mogopeng wa gago?Ke mang yo o tla agang mo thabeng ya gago e e boitshepo?
2  Ke yo o tsamayang ka go tlhoka molato le yo o dirang tshiamoE bile a bua boammaaruri mo pelong ya gagwe.
3  Ga a a senya batho leina ka loleme lwa gagwe.Ga a a direla molekane wa gagwe sepe se se bosula,Gape ga a a kgoba motho yo a tlwaelaneng thata le ene.
4  Mo matlhong a gagwe ope fela yo o nyatsegang o a ganwa,Mme ba ba boifang Jehofa o a ba tlotla.O ikanne malebana le se se bosula, mme le fa go ntse jalo ga a fetoge.
5  Ga a ntsha madi a gagwe ka morokotso,Gape ga a tsaya pipamolomo kgatlhanong le yo o se nang molato.Yo o dirang dilo tseno ga a kitla a reketlisiwa.
80  Wena Modisa wa Iseraele, a ko o sekege tsebe,Wena yo o tsamaisang Josefa fela jaaka letsomane.Wena yo o ntseng mo ditšherubeng, a ko o phatsime.
2  Kurusa thata ya gago fa pele ga ga Eferaime le Benjamine le Manase,Mme o re boloke.
3  Modimo, re buse;Mme o phatsimise sefatlhego sa gago, gore re tle re bolokwe.
4  Jehofa Modimo wa masomosomo, o tla galefela thapelo ya batho ba gago ka lobaka lo lo kae?
5  O ba jesitse senkgwe sa dikeledi,Mme o nna o ba nosa dikeledi tse dintsi ka selekanyo se segolo.
6  O re dira gore re gogagogane le baagelani ba rona,Mme baba ba rona ba nna ba sotla ka mo ba ratang ka teng.
7  Ao tlhe Modimo wa masomosomo, re buse;Mme o phatsimise sefatlhego sa gago gore re tle re bolokwe.
8  O ne wa dira gore mofine o tswe mo Egepeto.O ne wa nna wa leleka ditšhaba, gore o tle o o jale.
9  O tlhagotse fa pele ga one, gore o tle o mele modi mme o tlale lefatshe.
10  Dithaba di ne di bipilwe ke moriti wa one,Le masedara a Modimo ke dikala tsa one tse dikgolo.
11  O ne wa romela dikala tsa one tse dikgolo go fitlha kwa lewatleng,Le dikalana tsa one kwa Nokeng.
12  Ke ka ntlha yang fa o thubile dipota tsa one tsa maje,Le gone ke ka ntlha yang fa botlhe ba ba fetang ka tsela ba o kgetlile?
13  Kolobe e tonanyana ya sekgwa e nna e o ja,Le ditlhopha tse dikgolo tsa diphologolo tsa naga e e bulegileng di nna di o fula.
14  Ao tlhe Modimo wa masomosomo, boa, tsweetswee;Leba o le kwa legodimong mme o bone o bo o tlhokomele mofine ono,
15  Le thito e seatla sa gago sa moja se e jadileng,Mme o lebe morwa yo o mo inonotsheditseng.
16  O fisitswe ka molelo, o kgaotswe.Ba nyelediwa ke kgalemo ya sefatlhego sa gago.
17  A seatla sa gago se nne mo mothong wa seatla sa gago sa moja,Mo go morwa batho yo o mo inonotsheditseng,
18  Mme ga re na go go furalela.E kete o ka re boloka re tshela, gore re tle re bitse leina la gago.
19  Ao tlhe Jehofa Modimo wa masomosomo, re buse;Phatsimisa sefatlhego sa gago, gore re tle re bolokwe.
20  E kete Jehofa a ka go araba mo letsatsing la matshwenyego.E kete leina la Modimo wa ga Jakobe le ka go sireletsa.
2  E kete a ka romela thuso ya gago a le mo lefelong le le boitshepo,Mme a go tshegetse a le mo Siona.
3  E kete a ka gakologelwa ditshupelo tsa gago tsotlhe tsa mpho,Mme e kete a ka amogela tshupelo ya gago e e fisiwang e le e e mafura. Seʹlah.
4  E kete a ka go naya go ya ka pelo ya gago,Mme e kete a ka diragatsa boikaelelo jotlhe jwa gago.
5  Re tla goa ka boipelo ka ntlha ya poloko ya gago,Mme re tla tsholetsa difolaga tsa rona mo leineng la Modimo wa rona.E kete Jehofa a ka diragatsa ditopo tsotlhe tsa gago.
6  Jaanong ke a itse gore ruri Jehofa o boloka motlodiwa wa gagwe.O mo araba a le kwa magodimong a gagwe a a boitshepoKa ditiro tse di maatla tse di bolokang tsa seatla sa gagwe sa moja.
7  Ba bangwe ba umaka dikara mme ba bangwe ba umaka dipitse,Mme fa e le rona, re tla umaka leina la ga Jehofa Modimo wa rona.
8  Bone bao ba robegile e bile ba ole;Mme fa e le rona, re eme, gore re tle re tsosolosiwe.
9  Tlhe Jehofa, a ko o boloke kgosi!O tla re araba mo letsatsing le re bitsang ka lone.
99  Jehofa e setse e le kgosi. A ditšhaba di fuduege.O ntse mo ditšherubeng. A lefatshe le rorome.
2  Jehofa o mogolo mo Siona,E bile o kwa godimo o okametse ditšhaba tsotlhe.
3  A ba bake leina la gago.Le legolo e bile le a boitshega, le boitshepo.
4  Mme o ratile katlholo ka nonofo ya kgosi.Wena ka bowena o tlhomamisitse thokgamo ka thata.O diragaditse katlholo le tshiamo mo go Jakobe.
5  Godisang Jehofa Modimo wa rona mme lo ikobe fa sebeong sa gagwe sa dinao;O boitshepo.
6  Moshe le Arone e ne e le bangwe ba baperesiti ba gagwe,Mme Samuele e ne e le mongwe wa ba ba bitsang leina la gagwe.Ba ne ba biletsa kwa go Jehofa, mme o ne a nna a ba araba.
7  O ne a tswelela a bua le bone mo pilareng ya leru.Ba ne ba boloka dikgakololo tsa gagwe le molao o a neng a ba o naya.
8  Wena Jehofa Modimo wa rona, o ne wa ba araba.Mo go bone o ne wa itshupa o le Modimo yo o lebalelang,E bile o diragatsa pusoloso kgatlhanong le ditiro tsa bone tse di itsegeng ka bosula.
9  Godisang Jehofa Modimo wa ronaMme lo ikobe fa thabeng ya gagwe e e boitshepo.Gonne Jehofa Modimo wa rona o boitshepo.
68  A Modimo a tsoge, a baba ba gagwe ba gasamisiwe,Mme a ba ba mo tlhoileng thata ba tshabe ka ntlha ya gagwe.
2  Jaaka mosi o phatlalala, e kete o ka ba phatlalatsa jalo;Jaaka bonota bo gakologa ka ntlha ya molelo,A baikepi ba nyelele jalo fa pele ga Modimo.
3  Mme fa e le basiami bone, a ba ipele,A ba itumele fa pele ga Modimo,A ba itumele ka go ipela.
4  Opelelang Modimo, leletsang leina la gagwe pina;Opelelang Yo o fetang a raletse mabala a a sekaka pinaE le Jah, le e leng leina la gagwe; Mme lo ipele fa pele ga gagwe;
5  Rraagwe basimane ba ba se nang rre le moatlhodi wa batlholagadiKe Modimo mo bonnong jwa gagwe jo bo boitshepo.
6  Modimo o dira gore ba ba nnang ba le nosi ba nne mo ntlong;O atlegisa magolegwa thata.Le fa go ntse jalo, fa e le ba ba tlhogoethata, ba tshwanetse go aga mo nageng e e sheleng.
7  Wena Modimo, fa o ne o tsamaya kwa pele ga batho ba gago,Fa o ne o gwanta go ralala sekaka—Seʹlah—
8  Lefatshe le ne la reketla,Legodimo le lone le ne la rotha ka ntlha ya Modimo;Sinai eno e ne ya reketla ka ntlha ya Modimo, Modimo wa Iseraele.
9  O ne wa simolola go nesa pula e kgolo, wena Modimo;Boswa jwa gago, le fa bo ne bo lapile—o ne wa bo nonotsha.
10  Motsana wa gago wa megope—ba ntse mo go one;O ne wa o baakanyetsa yo o bogisiwang ka ntlha ya molemo wa gago, wena Modimo.
11  Jehofa ka boene o ntsha lefoko;Basadi ba ba bolelang dikgang tse di molemo ke lesomo le legolo.
12  Le dikgosi tsa masomosomo di a tshaba, di a tshaba.Fa e le mosadi yo o nnang kwa gae, o nna le seabe mo thopong.
13  Le fa lo ne lwa lala mo gare ga dithotobolo tsa molora tsa bothibelelo,Go tla nna le diphuka tsa leeba di bipilwe ka seleferaMme dintlha tsa lone tsa diphuka di bipilwe ka gouta e e botala jo bosetlhana.
14  E rile Mothatayotlhe a gasamisetsa dikgosi kgakala mo go yone,Ga simolola go wa kapoko kwa Salemone.
15  Kgaolo e e dithaba ya Bashana ke thaba ya Modimo;Kgaolo e e dithaba ya Bashana ke thaba ya ditlhoa.
16  Ke ka ntlha yang fa, lona dithaba tsa ditlhoa, lo leba thaba e Modimo a eleditseng go nna mo go yone ka go e fufegela?Jehofa o tla nna koo ka bosakhutleng.
17  Dikara tsa ntwa tsa Modimo di dikete di le masomesome, dikete di le dintsintsi.Jehofa ka boene o tlile go tswa kwa Sinai a tsena mo lefelong le le boitshepo.
18  O tlhatlogetse kwa godimo;O tsere batshwarwa;O tsere dimpho tse e leng banna,Ee, le ba ba tlhogoethata, go nna mo gare ga bone, wena Jah Modimo.
19  A go bakwe Jehofa, yo o re rwalelang morwalo letsatsi le letsatsi,Modimo wa boammaaruri wa poloko ya rona. Seʹlah.
20  Modimo wa boammaaruri mo go rona ke Modimo wa ditiro tsa poloko;Mme ditsela tsa go tswa mo losong ke tsa Morena Molaodimogolo Jehofa.
21  Eleruri Modimo ka boene o tla thubaganya tlhogo ya baba ba gagwe,Phogo e e moriri ya tlhogo ya ope fela yo o tsamayatsamayang mo molatong wa gagwe.
22  Jehofa o rile: “Ke tla ba bu-sa go tswa Bashana,Ke tla ba busa go tswa botennyeng jwa lewatle,
23  Gore o tle o tlhape lonao lwa gago mo mading,Gore loleme lwa dintša tsa gago lo tle lo nne le kabelo ya lone mo babeng.”
24  Ba bone mekoloko ya gago, wena Modimo,Mekoloko ya Modimo wa me, Kgosi ya me, e tsena mo lefelong le le boitshepo.
25  Baopedi ba ne ba tsamaya kwa pele, baletsi ba diletswa tsa megala ba le kafa morago ga bone;Fa gare go ne go na le barweetsana ba letsa meropana.
26  Bakang Modimo lo le boidiidi jo bo phuthegileng,Jehofa lona ba lo tswang Motsweding wa Iseraele.
27  Benjamine yo monnye o a ba fenya,Dikgosana tsa Juda di na le boidiidi jwa tsone jo bo goang,Dikgosana tsa Sebulone, dikgosana tsa Nafetali.
28  Modimo wa gago o laetse nonofo ya gago.A ko o bontshe nonofo, wena Modimo, wena yo o tsereng kgato mo boemong jwa rona.
29  Ka ntlha ya tempele ya gago kwa Jerusalema,Dikgosi di tla go tlisetsa dimpho.
30  Kgalema sebatana sa lotlhaka, moraka wa dipoo,O na le dinamane tsa ditšhaba, nngwe le nngwe e gataka dikgapetla tsa selefera.O gasamisitse ditšhaba tse di itumedisiwang ke ditlhabano.
31  Dilwana tsa boronse di tla tswa mo Egepeto;Kushe e tla otlololela diatla tsa yone ka bonako kwa Modimong di na le dimpho.
32  Lona magosi a lefatshe, opelelang Modimo,Leletsang Jehofa pina—Seʹlah—
33  Yo o palamang legodimo la bogologolo tala la magodimo.Bonang! O utlwatsa modumo ka lentswe la gagwe, lentswe le le nonofileng.
34  Nayang Modimo nonofo.Tlotlomalo ya gagwe e mo godimo ga Iseraele mme nonofo ya gagwe e mo marung.
35  Modimo o a boitshega mo lefelong la gago le legolo le le boitshepo.Ke Modimo wa Iseraele, yo o nayang batho ba gagwe nonofo, le thata.A go bakwe Modimo.
105  Ntshetsang Jehofa ditebogo, bitsang leina la gagwe,Itsiseng ditiro tsa gagwe mo ditšhabeng.
2  Mo opeleleng, mo leletseng pina,Tlhatlhanyang ka ditiro tsotlhe tsa gagwe tse di gakgamatsang.
3  Ipelafatseng ka leina la gagwe le le boitshepo.A pelo ya ba ba batlang Jehofa e ipele.
4  Batlang Jehofa le nonofo ya gagwe.Batlang sefatlhego sa gagwe ka metlha.
5  Gakologelwang ditiro tsa gagwe tse di gakgamatsang tse a di dirileng,Dikgakgamatso tsa gagwe le ditshwetso tsa boatlhodi tsa molomo wa gagwe,
6  Wena losika lwa ga Aborahame motlhanka wa gagwe,Lona bomorwa Jakobe, ba ba tlhophilweng ba gagwe.
7  Ke Jehofa Modimo wa rona.Ditshwetso tsa gagwe tsa boatlhodi di mo lefatsheng lotlhe.
8  O gakologetswe kgolagano ya gagwe ka bosakhutleng,Lefoko le a le laotseng, go fitlha dikokomaneng tse di sekete,
9  E le kgolagano eo a neng a e dira le Aborahame,Le maikano a gagwe ao a a diretseng Isake,
10  E leng polelo e a neng a e boloka e eme e le molao le mo go Jakobe,E le kgolagano e e nnang ka bosakhutleng le mo go Iseraele,
11  A re: “Ke tla go naya lefatshe la KananaGo nna kabelo ya boswa jwa gago.”
12  E ne e le fa ba ne ba le mmalwa ka palo,Ee, ba le mmalwa thata, e bile e le baagi ba baeng mo go yone.
13  Mme ba nna ba tsamayatsamaya go tswa setšhabeng go ya setšhabeng,Go tswa bogosing go ya setšhabeng se sengwe.
14  Ga a ka a letlelela motho ope go ba tsietsa,Mme o ne a kgalemela dikgosi ka ntlha ya bone,
15  A re: “Lo se ka lwa ama batlodiwa ba me,E bile lo se ka lwa dira baporofeti ba me sepe se se bosula.”
16  Mme a biletsa leuba mo lefatsheng;A robaganya thobane nngwe le nngwe e senkgwe se se bopegileng jaaka leseka se neng se lepeleditswe mo go yone.
17  A roma motho kwa pele ga boneYo o neng a rekisiwa go nna motlhanka, e bong Josefa.
18  Ba ne ba bogisa dinao tsa gagwe ka mehiri,Moya wa gagwe wa tsena mo ditshiping;
19  Go fitlha ka nako ya fa lefoko la gagwe le ne le tla,Lefoko la ga Jehofa le ne la mo itshekisa.
20  Kgosi e ne ya roma gore e mo golole,Mmusi wa ditšhaba, gore a mo golole.
21  O ne a mo tlhoma go nna mong wa ba ntlo ya gagweLe go nna mmusi wa thoto ya gagwe yotlhe,
22  Gore a golege dikgosana tsa gagwe tumalanong le moya wa gagweLe gore a rute le banna ba gagwe ba bagolwane botlhale.
23  Iseraele a tsena mo Egepeto,Mme Jakobe a aga e le moeng mo lefatsheng la Hame.
24  Mme a nna a dira gore batho ba gagwe ba ate thata,Mme kgabagare a dira gore ba nne thata go feta baba ba bone.
25  A letla gore pelo ya bone e fetoge e tlhoe batho ba gagwe,Gore ba itshware ka boferefere mo batlhankeng ba gagwe.
26  A roma Moshe motlhanka wa gagwe,Arone yo a neng a mo tlhophile.
27  Ba ne ba tlhoma mo gare ga bone dikgang tsa ditshupo tsa gagwe,Le dikgakgamatso mo lefatsheng la Hame.
28  A romela lefifi mme ka jalo a dira gore go nne lefifi;Mme ba se ka ba tsuologela mafoko a gagwe.
29  A fetola metsi a bone go nna madi,Mme a bolaya ditlhapi tsa bone.
30  Lefatshe la bone la nyeula digogwane,Mo diphaposing tse di kwa teng tsa dikgosi tsa bone.
31  A re diboba di tsene,Mentsana mo dikarolong tsotlhe tsa bone tsa naga.
32  A dira gore dipula tsa bone tse dikgolo di ne ka sefako,Molelo o o tutumang mo lefatsheng la bone.
33  Mme a itaya mefine ya bone le ditlhare tsa bone tsa mofeigeA robaganya ditlhare tsa karolo ya bone ya naga.
34  A re tsie e tsene,Le mofuta mongwe wa boijane, bo se na palo.
35  Mme jwa ja dimela tsotlhe mo lefatsheng la bone;Jwa ja le maungo a mmu wa bone.
36  Mme a bolaya leitibolo lengwe le lengwe mo lefatsheng la bone,Tshimologo ya maatla otlhe a bone a go tshola.
37  Mme a simolola go ba ntsha ba na le selefera le gouta;Mme mo ditsong tsa gagwe go ne go se na ope yo o kgotšwang.
38  Egepeto o ne a ipela fa ba tswa,Gonne ba ne ba simolotse go ba boifa.
39  O ne a tsharolola leru go nna sesiro,Le molelo go nna lesedi bosigo.
40  Ba ne ba kopa, mme a tlisa makwetekwio,Mme a nna a ba kgorisa senkgwe se se tswang kwa legodimong.
41  A bula lefika, mme metsi a simolola go elela;A elela go ralala dikgaolo tse di se nang metsi e le noka.
42  Gonne o ne a gakologelwa lefoko la gagwe le le boitshepo mo go Aborahame motlhanka wa gagwe.
43  Ka jalo a ntsha batho ba gagwe ka boitumelo,Ba ba tlhophilweng ba gagwe ka go goa ka boipelo.
44  Mme kgabagare a ba naya mafatshe a ditšhaba,Mme ba nna ba rua maungo ya tiro ya bonatla ya ditlhopha tsa ditšhaba,
45  Gore ba tle ba boloke melawana ya gagweBa bo ba tshegetse melao ya gagwe.Bakang Jah!
1  Go itumela motho yo o sa tsamayang mo kgakololong ya baikepi,Yo o sa emang mo tseleng ya baleofi,E bile a sa nna mo setulong sa basotli.
2  Mme o natefelelwa ke molao wa ga Jehofa,O balela molao wa gagwe kwa tlase motshegare le bosigo.
3  Mme ruri o tla nna jaaka setlhare se se jetsweng fa melatswaneng ya metsi,Se se ntshang leungo la sone ka paka ya soneSe dikala tsa sone tse di nang le makakaba di sa swabeng,Mme sengwe le sengwe se a se dirang se tla atlega.
4  Baikepi ga ba a nna jalo,Mme ba ntse jaaka mmoko o o pheulwang ke phefo.
5  Ke gone ka moo baikepi ba se kitlang ba ema mo katlholong,Le fa e le baleofi mo phuthegong ya basiami.
6  Gonne Jehofa o itse tsela ya basiami,Mme tsela ya baikepi e tla nyelela.
118  Ntshetsang Jehofa ditebogo, gonne o molemo;Gonne bopelonomi jwa gagwe jwa lorato ke jwa bosakhutleng.
2  Jaanong a Iseraele a re:“Gonne bopelonomi jwa gagwe jwa lorato ke jwa bosakhutleng.”
3  Jaanong a ba ntlo ya ga Arone ba re:“Gonne bopelonomi jwa gagwe jwa lorato ke jwa bosakhutleng.”
4  A ba ba boifang Jehofa jaanong ba re:“Gonne bopelonomi jwa gagwe jwa lorato ke jwa bosakhutleng.”
5  Ke ne ka bitsa Jah ke le mo maemong a a tshwenyang thata;Jah o ne a araba mme a ntsenya mo lefelong le le atlhameng.
6  Jehofa o kafa letlhakoreng la me; ga nkitla ke boifa.Motho wa mo lefatsheng a ka ntirang?
7  Jehofa o kafa letlhakoreng la me mo gare ga ba ba nthusang,Mo nna ke tla lebang ba ba ntlhoileng.
8  Go botoka go tshabela mo go JehofaGo na le go ikanya motho wa mo lefatsheng.
9  Go botoka go tshabela mo go JehofaGo na le go ikanya batlotlegi.
10  Ditšhaba tsotlhe di ne tsa ntikanyetsa.Ke ne ka nna ka emelana le tsone mo leineng la ga Jehofa.
11  Ba ne ba ntikanyetsa, ee, ba dira gore ke dikanyediwe.Ke ne ka nna ka emelana le bone mo leineng la ga Jehofa.
12  Ba ne ba ntikanyetsa jaaka dinotshe;Ba ne ba timiwa jaaka molelo wa ditlhatshana tse di mitlwa.Ke ne ka nna ka emelana le bone mo leineng la ga Jehofa.
13  O ne wa nkgorometsa thata gore ke we,Mme Jehofa o ne a nthusa.
14  Jah ke boitshireletso jwa me le thata ya me,Mme o nna poloko ya me.
15  Lentswe la go goa ka boipelo le polokoLe mo megopeng ya basiami.Seatla sa moja sa ga Jehofa se bontsha maatla a botlhaga.
16  Seatla sa ga Jehofa sa moja se a ikgodisa;Seatla sa ga Jehofa sa moja se bontsha maatla a botlhaga.
17  Ga nkitla ke swa, mme ke tla nna ke tshela,Gore ke tle ke bolele ditiro tsa ga Jah.
18  Jah o ne a nkwatlhaya thata,Mme ga a ka a nneelela loso.
19  Mpulelang dikgoro tsa tshiamo.Ke tla tsena ka tsone; ke tla baka Jah.
20  Eno ke kgoro ya ga Jehofa.Basiami ba tla tsena ka yone.
21  Ke tla go baka, gonne o ne wa nkarabaMme o ne wa nna poloko ya me.
22  Leje le baagi ba neng ba le ganaLe fetogile tlhogo ya sekhutlo.
23  Le tswa kwa go Jehofa;Le a kgatlha mo matlhong a rona.
24  Leno ke letsatsi le Jehofa a le dirileng;Re tla ipela re bo re itumele mo go lone.
25  Ao tlhe Jehofa, boloka, tsweetswee!Ao tlhe Jehofa, naya katlego, tsweetswee!
26  A go bakwe Ene yo o tlang mo leineng la ga Jehofa;Re lo bakile go tswa mo ntlong ya ga Jehofa.
27  Jehofa ke Yo E Leng Modimo,Mme o re naya lesedi.Bofang mokoloko wa moletlo ka dikala tse dikgolo,Go fitlha kwa dinakeng tsa sebeso.
28  Ke wena Yo O Leng Modimo wa me, mme ke tla go baka;Modimo wa me—ke tla go godisa.
29  Ntshetsang Jehofa ditebogo, gonne o molemo;Gonne bopelonomi jwa gagwe jwa lorato ke jwa bosakhutleng. א [ʼAʹleph]
120  Ke ne ka biletsa kwa go Jehofa mo ma-tshwenyegong a me,Mme o ne a nkaraba.
2  Ao tlhe Jehofa, ako o golole moya wa me mo dipounameng tsa maaka,Mo lolemeng lo lo tsietsang.
3  Motho o tla go naya eng, le gone motho o tla go okeletsa eng,Wena loleme lo lo tsietsang?
4  Metswi e e looditsweng ya monna yo o thata,Mmogo le magala a a tukang a ditlhare tsa monnamotswe.
5  Abo go latlhega nna, gonne ke agile ke le moeng kwa Mesheke!Ke nnile mo metlaaganeng mmogo le megope ya Kedare.
6  Moya wa me o ntse ka nako e telele thata mo metlaaganengLe ba ba tlhoileng kagiso.
7  Ke emela kagiso; mme fa ke bua,Bone ba mo ntweng.
2  Ke ka ntlha yang fa ditšhaba di ntse di le mo khuduegongLe ditlhopha tsa ditšhaba di ntse di ngunanguna selo se se lolea?
2  Dikgosi tsa lefatshe di a emaLe badiredi ba ba kwa godimo ba phuthegile go nna seoposengweKgatlhanong le Jehofa le motlodiwa wa gagwe,
3  Ba re: “A re kgaoleng dibofo tsa boneRe bo re latlhele megala ya bone kgakala le rona!”
4  Yo o ntseng kwa magodimong o tla tshega;Jehofa ka boene o tla ba sotla.
5  Ka nako eo o tla bua le bone ka bogale jwa gagweGape o tla ba fudua ka go sa itumela ga gagwe mo gogolo,
6  A re: “Nna, e leng nna, ke tlhomile kgosi ya meMo Siona, thaba ya me e e boitshepo.”
7  Mma ke umake taelo ya ga Jehofa;O ntheile a re: “O morwaake;Nna, gompieno, jaanong ke rrago.
8  Nkope, gore ke tle ke ntshe ditšhaba go nna boswa jwa gagoLe mafelelo a lefatshe go nna thuo ya gago.
9  O tla ba thubaganya ka lore lwa segosi lwa tshipi,O tla ba phatlakanya jaaka sejana sa mmopi wa letsopa.”
10  Mme jaanong, lona dikgosi, dirisang temogo;Itetleng go siamisiwa, lona baatlhodi ba lefatshe.
11  Direlang Jehofa ka poifoLo bo lo ipele ka go roroma.
12  Atlang morwa, gore A se ka a tuka bogale,Le gore lo se ka lwa nyelela mo tseleng,Gonne bogale jwa gagwe bo tuka motlhofo.Go itumela botlhe ba ba tshabelang mo go ene.
104  Baka Jehofa, wena moya wa me.Wena Jehofa Modimo wa me, o itshupile o le mogolo thata.O apere thata le bontlentle,
2  O ipipa ka lesedi jaaka e kete ka seaparo,O otlolola magodimo jaaka letsela la mogope,
3  Ene Yo o agang matlwana a gagwe a a kwa godimo ka mesipuri mo metsing,Yo o dirang maru kara ya gagwe,Yo o tsamayang ka diphuka tsa phefo,
4  Yo o dirang baengele ba gagwe meya,Badiredi ba gagwe molelo o o lailang.
5  O thaile lefatshe mo mafelong a lone a a tlhomameng;Ga le kitla le reketlisiwa ka bosakhutleng, kgotsa ka bosaengkae.
6  O ne wa le bipa ka bodiba jo bo boteng jwa metsi fela jaaka e kete ka seaparo.Metsi a ne a eme kwa godimo ga dithaba.
7  Fa o kgalema a ne a simolola go tshaba;Fa a utlwa modumo wa tumo ya gago ya maru a ne a sia ka letshogo—
8  Dithaba di ne tsa tlhatloga,Mabala a mekgatšha a ne a fologa—A ya kwa lefelong le o le a thaetseng.
9  O ne wa tlhoma molelwane, o a sa tshwanelang go o tlola,Gore a se ka a bipa lefatshe gape.
10  Ene o romela metswedi mo mekgatšheng e e phothoselang;E nna e tsamaya fa gare ga dithaba.
11  E tswelela pele go nosa dibatana tsotlhe tsa naga e e bulegileng;Dipitse tsa naga di itimola lenyora ka metlha.
12  Dibopiwa tse di fofang tsa magodimo di kotama kwa godimo ga yone;Di nna di ntsha modumo go tswa mo gare ga lesuthu la dikala tse di nang le makakaba.
13  O nosetsa dithaba go tswa kwa matlwaneng a gagwe a a kwa godimo.Lefatshe le kgotsofadiwa ke maungo a ditiro tsa gago.
14  O dira gore bojang jo botala bo tlhogele dibatana,Le dimela gore di dirisiwe ke batho,Go dira gore dijo di tlhoge mo lefatsheng,
15  Le beine e e ipedisang pelo ya motho yo o nang le go swa,Go dira gore sefatlhego se phatsime leokwane,Le senkgwe se se tshegetsang pelo ya motho yo o nang le go swa.
16  Ditlhare tsa ga Jehofa di a kgotsofadiwa,Masedara a Lebanona ao a a jadileng,
17  Kwa dinonyane di dirang dintlhaga gone.Fa e le mogolori, ditlhare tsa mofira ke ntlo ya one.
18  Dithaba tse di kwa godimo ke tsa dipodi tsa kwa thabeng;Mafika a magolo ke botshabelo jwa dipela.
19  Ene o diretse ngwedi dinako tse di tlhomilweng;Letsatsi le itse sentle kwa le phirimelang gone.
20  Wena o dira lefifi, gore go nne bosigo;Dibatana tsotlhe tsa sekgwa di tsamaya mo go lone.
21  Ditawana tse di seriri di kurutlela se di se tsomangLe go batla dijo tsa tsone mo Modimong.
22  Letsatsi le simolola go phatsima—di a boaMme di rapama mo mafelong a tsone a go iphitlha.
23  Motho o ya kwa tirong ya gagweLe kwa tirelong ya gagwe go fitlha maitseboa.
24  A bo ditiro tsa gago di le dintsi jang ne, Jehofa!O di dirile tsotlhe ka botlhale.Lefatshe le tletse ditiro tsa gago.
25  Fa e le lewatle leno le legolo le le atlhameng,Mo go lone go na le dilo tse di tsamayang tse di se nang palo,Dibopiwa tse di tshelang, tse dipotlana le tse dikgolo.
26  Dikepe di ya kwa go lone;Fa e le Lefiathane, o mmopile gore a tshamekele mo go lone.
27  Tsotlhe fela—di nna di go letetseGore o di neye dijo tsa tsone ka paka ya tsone.
28  Di sela se o di nayang sone.O bula seatla sa gago—di kgotsofadiwe ke dilo tse di molemo.
29  Fa o fitlha sefatlhego sa gago, di a fuduega.Fa o tlosa moya wa tsone, di a swa,Mme di boela kwa loroleng lwa tsone.
30  Fa o romela moya wa gago, di a bopiwa;Mme o dira sefatlhego sa lefatshe sesha.
31  Kgalalelo ya ga Jehofa e tla itshupa e le ya bosakhutleng.Jehofa o tla ipelela ditiro tsa gagwe.
32  O lebile lefatshe, mme le a roroma;O ama dithaba, mme di kua mosi.
33  Ke tla opelela Jehofa botshelo jwa me jotlhe;Ke tla leletsa Modimo wa me pina fa fela ke sa ntse ke le teng.
34  A go tlhatlhanya ga me kaga gagwe go nne monate.Fa e le nna, ke tla ipela mo go Jehofa.
35  Baleofi ba tla fedisiwa mo lefatsheng;Mme fa e le baikepi, ga ba kitla ba tlhola ba nna teng.Baka Jehofa, wena moya wa me. Bakang Jah!
116  Ke a rata, ka gonne Jehofa o utlwaLentswe la me, dikopo tsa me tse di tlhoafetseng.
2  Gonne o sekamiseditse tsebe ya gagwe kwa go nna,Mme ke tla bitsa mo malatsing a me otlhe.
3  Megala ya loso e ne ya ntikanyetsaLe maemo a a tshwenyang thata a Sheole a ne a ntshwara.Ke ne ka nna ka bona matshwenyego le khutsafalo.
4  Mme ke ne ka bitsa leina la ga Jehofa:“Ao, Jehofa, a ko o falotse moya wa me!”
5  Jehofa o pelontle e bile o tshiamo;Mme Modimo wa rona ke Yo o bontshang kutlwelobotlhoko.
6  Jehofa o disa ba ba se nang maitemogelo.Ke ne ke humanegile, mme a mpoloka.
7  Boela kwa lefelong la gago la boikhutso, wena moya wa me,Gonne Jehofa o go diretse ka tsela e e tshwanetseng.
8  Gonne o namotse moya wa me mo losong,Leitlho la me mo dikeleding, lonao lwa me mo go kgotšweng.
9  Ke tla tsamaya fa pele ga ga Jehofa mo mafatsheng a ba ba tshelang.
10  Ke ne ke na le tumelo, gonne ke ne ka bua.Ke ne ke bogisiwa thata.
11  Fa e le nna, ke ne ka bua jaana fa ke tshoga:“Motho mongwe le mongwe ke moaki.”
12  Ke tla duela Jehofa ka engKa ntlha ya melemo ya gagwe yotlhe mo go nna?
13  Ke tla tsaya senwelo sa poloko e kgolo,Mme ke tla bitsa leina la ga Jehofa.
14  Ke tla diragatsa maikano a me mo go Jehofa,Ee, fa pele ga batho ba gagwe botlhe.
15  Loso lwa batho ba ga Jehofa ba ba ikanyegangLo tlhwatlhwakgolo mo matlhong a gagwe.
16  Ao, jaanong, tlhe Jehofa,Gonne ke motlhanka wa gago.Ke motlhanka wa gago, morwa lelata la gago.O bofolotse dibofo tsa me.
17  Ke tla go isetsa setlhabelo sa go ntsha ditebogo,Mme ke tla bitsa leina la ga Jehofa.
18  Ke tla diragatsa maikano a me mo go Jehofa,Ee, fa pele ga batho ba gagwe botlhe,
19  Mo malwapeng a ntlo ya ga Jehofa,Mo gare ga gago, wena Jerusalema.Bakang Jah!
131  Ao tlhe Jehofa, pelo ya me e ntse e se mabela,Le fa e le matlho a me a ntse a sa ikgodisa;Le gone ga ke a tsamaya mo dilong tse dikgolo thata,Le fa e le mo dilong tse di nkgatlhang thata.
2  Ruri ke ritibaditse ka ba ka didimatsa moya wa meJaaka ngwana yo o sa tswang go kgwisiwa a le mo go mmaagwe.Mo go nna moya wa me o tshwana le ngwana yo o sa tswang go kgwisiwa.
3  A Iseraele a letele JehofaGo tloga jaanong go ya pele le go ya bosakhutleng.
3  Ao tlhe Jehofa, ke ka ntlha yang fa baba ba me ba ntsifetse?Ke ka ntlha yang fa ba bantsi ba ntsogologela?
2  Ba bantsi ba bua jaana ka moya wa me:“Ga a na poloko e e tswang kwa Modimong.” Seʹlah.
3  Mme le fa go ntse jalo, wena Jehofa, o thebe e e ntikologileng,O kgalalelo ya me le Yo o tsholetsang tlhogo ya me.
4  Ke tla biletsa kwa go Jehofa ka lentswe la me,Mme o tla nkaraba a le kwa thabeng ya gagwe e e boitshepo. Seʹlah.
5  Fa e le nna, ke tla rapama gore ke tle ke robale;Ruri ke tla tsoga, gonne Jehofa o nna a ntshegetsa.
6  Ga ke na go boifa batho ba ba dikete di le lesomeBa ba tlhomaganeng kgatlhanong le nna go ntikologa.
7  Nanoga, tlhe Jehofa! Mpoloke, tlhe Modimo wa me!Gonne o tla tshwanelwa ke go itaya baba ba me botlhe mo lotlhaeng.O tla tshwanelwa ke go robaganya meno a baikepi.
8  Poloko ke ya ga Jehofa.Tshegofatso ya gago e mo bathong ba gago. Seʹlah.
33  Goang ka boipelo, lona basiami, ka ntlha ya ga Jehofa.Pako e a tshwanela mo go ba ba thokgameng.
2  Ntshetsang Jehofa ditebogo ka harepa;Mo leletseng pina ka seletswa sa megala e e lesome.
3  Mo opeleleng pina e ntšha;Dirang gotlhe mo lo ka go kgonang go letsa megala le go goa ka boipelo.
4  Gonne lefoko la ga Jehofa le thokgame,Mme tiro ya gagwe yotlhe e a ikanyega.
5  Ke morati wa tshiamo le tshiamiso.Lefatshe le tletse ka bopelonomi jwa lorato jwa ga Jehofa.
6  Magodimo a dirilwe ka lefoko la ga Jehofa,Le lesomo lotlhe la one ka moya wa molomo wa gagwe.
7  O phutha metsi a lewatle jaaka letamo,O tsenya metsi a a gogomogang mo matlong a polokelo.
8  A botlhe ba lefatshe ba boife Jehofa.A banni botlhe ba naga e e ungwang ba tshoge ka ntlha ya gagwe.
9  Gonne o ne a bua, mme ga nna jalo;O ne a laela, mme ga ema jalo.
10  Jehofa o sentse boikaelelo jwa ditšhaba;O kgoreleditse dikakanyo tsa ditšhaba.
11  Boikaelelo jwa ga Jehofa bo tla ema ka bosakhutleng;Dikakanyo tsa pelo ya gagwe di ya kokomaneng e nngwe morago ga kokomana e nngwe.
12  Go itumela setšhaba se Modimo wa sone e leng Jehofa,Batho ba a ba tlhophileng go nna boswa jwa gagwe.
13  Jehofa o lebile a le kwa magodimong,O bone bomorwa batho botlhe.
14  Go tswa kwa lefelong le le tlhomameng le a nnang kwa go loneO lebile botlhe ba ba nnang mo lefatsheng.
15  O bopa dipelo tsa bone botlhe;O akanyetsa ditiro tsa bone tsotlhe.
16  Ga go na kgosi e e bolokwang ka bontsi jwa mephato ya sesole;Monna yo o thata ga a gololwe ka bogolo jwa maatla.
17  Pitse ke tsietso mo go bolokeng,Mme ga e kgone go falotsa ka maatla a yone a magolo a botlhaga.
18  Bona! Leitlho la ga Jehofa le mo go ba ba mmoifang,Mo go ba ba letileng bopelonomi jwa gagwe jwa lorato,
19  Go golola moya wa bone mo losong,Le go ba boloka ba tshela mo leubeng.
20  Moya wa rona o ntse o lebeletse Jehofa.Ke mothusi wa rona le thebe ya rona.
21  Gonne pelo ya rona e ipela mo go ene;Ka re ikantse leina la gagwe le le boitshepo.
22  A bopelonomi jwa gago jwa lorato, Jehofa, bo nne mo go rona,Fela jaaka re ntse re go letile.
90  Wena Jehofa, o itshupile o le bonno jwa rona jwa mmatotaMo kokomaneng morago ga kokomana.
2  Pele dithaba di tsholwa,Kgotsa o ne wa tshola lefatshe le naga e e ungwang jaaka e kete ka ditlhabi tsa pelegi,O Modimo le eleng go tswa bosasimologeng go ya bosakhutleng.
3  O dira gore motho yo o nang le go swa a boele mo selong se se thubagantsweng,Mme wa re: “Boang, lona bomorwa batho.”
4  Gonne mo matlhong a gago dingwaga di le sekete di tshwana le maabane fa a fetile,Le jaaka tebelo mo bosigong.
5  O ba gogotse; ba fetoga boroko fela;Mo mosong ba tshwana fela le bojang jo botala jo bo fetogang.
6  Mo mosong bo ntsha dithunya mme bo tshwanetse go fetoga;Maitseboa bo a swaba bo bo bo omelele.
7  Gonne re khutlile mo bogaleng jwa gago,Mme re fuduilwe ke tšararego ya gago.
8  O beile ditlolo tsa rona fela fa pele ga gago,Dilo tsa rona tse di fitlhegileng fa pele ga sefatlhego sa gago se se phatsimang.
9  Gonne malatsi otlhe a rona a tlile bokhutlong jwa one mo tšhakgalong ya gago;Re feditse dingwaga tsa rona fela jaaka mafoko a a sebasebiwang.
10  Malatsi a dingwaga tsa rona ka boone ke dingwaga di le masome a supa;Mme fa e le ka ntlha ya thata e e kgethegileng ke dingwaga di le masome a le robedi,Le fa go ntse jalo di ganelela mo matshwenyegong le mo dilong tse di utlwisang botlhoko;Gonne di tshwanetse go feta ka bonako, mme re fofele koo.
11  Ke mang yo o itseng nonofo ya bogale jwa gagoLe tšhakgalo ya gago kafa go boifiweng ga gago?
12  Re bontshe gore re bale malatsi a rona jang ka tsela e ka yoneRe tla nnang le pelo e e botlhale.
13  Boa, tlhe Jehofa! E tla nna lobaka lo lo kae?Mme o ikwatlhaele batlhanka ba gago.
14  Re kgotsofatse mo mosong ka bopelonomi jwa gago jwa lorato,Gore re goe ka boipelo mme re ipele mo malatsing otlhe a rona.
15  Dira gore re ipele ka malatsi a a lekanang le a o re bogisitseng ka one,Dingwaga tse re boneng masetlapelo ka tsone.
16  A tiro ya gago e bonale mo batlhankeng ba gagoLe bontlentle jwa gago mo barweng ba bone.
17  Mme a bontle jwa ga Jehofa Modimo wa rona bo itshupe bo le mo go rona,Le tiro ya diatla tsa rona o e tlhomamise ka thata mo go rona.Ee, tiro ya diatla tsa rona, o e tlhomamise ka thata.
146  Bakang Jah!Baka Jehofa, wena moya wa me.
2  Ke tla baka Jehofa mo nakong ya fa ke sa ntse ke tshela.Ke tla leletsa Modimo wa me pina fa fela ke sa ntse ke le teng.
3  O se ka wa ikanya batlotlegi,Le fa e le morwa motho wa mo lefatsheng, yo go se nang poloko epe mo go ene.
4  Moya wa gagwe o a tswa, mme a boele mo mmung wa gagwe;Mo letsatsing leo dikakanyo tsa gagwe di a nyelela.
5  Go itumela yo Modimo wa ga Jakobe e leng thuso ya gagwe,Yo o solofetseng mo go Jehofa Modimo wa gagwe,
6  Modiri wa legodimo le lefatshe,Wa lewatle, le wa sotlhe se se mo go tsone,Ene Yo o bolokang boammaaruri ka bosakhutleng,
7  Ene Yo o atlholelang ba ba tsieditsweng,Ene Yo o nayang ba ba tshwerweng ke tlala senkgwe.Jehofa o golola ba ba bofilweng.
8  Jehofa o bula matlho a difofu;Jehofa o tsholetsa ba ba ikobileng;Jehofa o rata basiami.
9  Jehofa o disa baagi ba baeng;O namola mosimane yo o se nang rraagwe le motlholagadi,Mme o sokamisa tsela ya baikepi.
10  Jehofa o tla nna kgosi ka bosakhutleng,Modimo wa gago, wena Siona, kokomana morago ga kokomana.Bakang Jah!
130  Ke go biditse ke le kwa botennyeng, wena Jehofa.
2  Ao tlhe Jehofa, a ko o utlwe lentswe la me.A ditsebe tsa gago di reetse lentswe la dikopo tsa me tse di tlhoafetseng.
3  Fa nkabo o lebelela ditlolo, wena Jah,Jehofa, ke mang yo o neng a ka ema?
4  Gonne o na le boitshwarelo jwa boammaaruri,Gore o tle o boifiwe.
5  Ke solofetse, tlhe Jehofa, moya wa me o solofetse,Mme ke letetse lefoko la gagwe.
6  Moya wa me o letetse JehofaGo feta kafa balebeledi ba letetseng moso ka gone,Ba ba lebeletseng moso.
7  A Iseraele a nne a letetse Jehofa.Gonne Jehofa o na le bopelonomi jwa lorato,E bile o na le kgololo e ntsi.
8  Mme o tla golola Iseraele mo ditlolong tsotlhe tsa gagwe.
83  Ao tlhe Modimo, o se ka wa didimala fela;O se ka wa tlhoka puo, e bile o se ka wa nna o sisibetse, wena Yo o Leng Modimo.
2  Gonne, bona! baba ba gago ba mo pheretlhegong;Le bone ba ba go tlhoileng thata ba tsholeditse tlhogo ya bone.
3  Ba tsweledisa puo ya bone ya sephiri ka boferefere kgatlhanong le batho ba gago;Mme ba logela batho ba gago ba ba fitlhilweng leano la boferefere.
4  Ba rile: “Tlang mme re ba nyeletse gore ba se ka ba nna setšhaba,Gore leina la Iseraele le se ka la tlhola le gopolwa.”
5  Gonne ba gakololane mmogo ka pelo;Ba dirile kgolagano kgatlhanong le wena,
6  Megope ya Edoma le Baishemaele, Moabe le Bahagere,
7  Gebale le Amona le Amaleke,Filisitia mmogo le banni ba Ture.
8  Le Asiria o golagane le bone;Ba fetogile lebogo la bomorwa Lote. Seʹlah.
9  Ba direle jaaka o diretse Midiana, jaaka o diretse Sisera,Jaaka o diretse Jabine kwa mokgatšheng o o phothoselang wa Kishone.
10  Ba ne ba nyelediwa kwa Ene-dore;Ba ne ba nna motshotelo mo mmung.
11  Fa e le batlotlegi ba bone, ba dire jaaka Orebe le jaaka Seebe,Le dikgosana tsotlhe tsa bone jaaka Seba le jaaka Salamuna,
12  Ba ba ileng ba re: “A re ithueleng mafelo a Modimo a bonno.”
13  Ao tlhe Modimo wa me, ba dire gore ba nne jaaka setsokotsane se se itshokeletsang,Jaaka serite fa pele ga phefo.
14  Jaaka molelo o o fisang sekgwaLe jaaka kgabo ya molelo e e fisang dithaba,
15  E kete o ka ba latelela fela jalo ka setsuatsue sa gagoMme e kete o ka ba fudua ka phefo ya gago ya matsubutsubu.
16  Tlatsa difatlhego tsa bone ka tlontlologo,Gore batho ba tle ba batle leina la gago, tlhe Jehofa.
17  E kete ba ka tlhabiwa ke ditlhong ba bo ba fuduege ka bosakhutleng,Mme e kete ba ka swabisiwa ba bo ba nyelela;
18  Gore batho ba tle ba itse gore wena, yo leina la gago e leng Jehofa,Wena o le esi o Mogodimodimo yo o okametseng lefatshe lotlhe.
65  Wena o na le pako—tidimalo—, wena Modimo, mo Siona;Mme o tla duelwa maikano.
2  Wena Moutlwi wa thapelo, batho ba nama yotlhe ba tla tla kwa go wena.
3  Dilo tsa tlolo di nnile thata go mpheta.Fa e le ditlolo tsa rona, wena o tla di bipa.
4  Go itumela yo o mo tlhophang o bo o mo dira gore a atamele,Gore a tle a nne mo malwapeng a gago.Ruri re tla kgotsofadiwa ke molemo wa ntlo ya gago,Lefelo le le boitshepo la tempele ya gago.
5  O tla re araba ka dilo tse di boitshegang ka tshiamo,Wena Modimo wa poloko ya rona,Boikanyo jwa melelwane yotlhe ya lefatshe le ba ba kgakala mo lewatleng.
6  O tlhomamisa dithaba ka thata ka maatla a gagwe;Ruri o gatlhilwe ka thata.
7  O sisibatsa modumo wa mawatle,Modumo wa makhubu a one le pheretlhego ya ditlhopha tsa ditšhaba.
8  Mme banni ba dikarolo tse di kwa thokothoko ba tla boifa ditshupo tsa gago;O dira gore metsamao ya moso le maitseboa e goe ka boipelo.
9  O lebisitse tlhokomelo ya gago mo lefatsheng, gore o tle o le neye letlotlo;O le humisa fela thata.Molatswana o o tswang kwa Modimong o tletse metsi.Wena o baakanya dijo tsa bone tsa ditlhaka,Gonne o baakanya lefatshe ka yone tsela eo.
10  Mesele ya lone e a kolobediwa, makwete a lone a a papielwa;O le kolobetsa ka dipula tse dikgolo; o segofatsa matlhogela a lone.
11  O rwesitse ngwaga serwalo ka molemo wa gago,Mme ditselana tsa gago di rotha monono.
12  Mafulo a naga a nna a rotha,Mme dithota di ikgatlha ka boipelo.
13  Mafulo a apere matsomane,Mme mabala a a kwa tlase a khurumeditswe ke dijo tsa ditlhaka.A goa ka phenyo, ee, a a opela.
70  Wena Modimo, potlakela go nkgolola,Jehofa, potlakela go nthusa.
2  E kete ba ba senkang moya wa me ba ka tlhabiwa ke ditlhong ba bo ba swabisiwa.E kete ba ba natefelelwang ke masetlapelo a me ba ka boa mme ba kokobediwa.
3  E kete ba ba reng: “Aha, aha!” ba ka boela morago ka ntlha ya ditlhong tsa bone.
4  E kete botlhe ba ba go senkang ba ka itumela le go ipela mo go wena,Mme e kete ba ba ratang poloko ya gago ba ka bua jaana ka metlha: “A Modimo a godisiwe!”
5  Mme ke a bogisiwa e bile ke humanegile.Ao tlhe Modimo, ntseele kgato ka bonako.O thuso ya me le Mofalotsi wa me.Jehofa, o se ka wa diega thata.
12  A ko o mpoloke, tlhe Jehofa, gonne motho yo o ikanyegang o khutlile;Gonne batho ba ba ikanyegang ba nyeletse mo go bomorwa batho.
2  Ba nnela go bua se e seng boammaaruri mongwe go yo mongwe;Ba nna ba bua ka pounama e e borethe ba le pelopedi.
3  Jehofa o tla kgaola dipounama tsotlhe tse di borethe,Loleme lo lo buang dilo tse dikgolo,
4  Ba ba rileng: “Re tla fenya ka loleme lwa rona.Dipounama tsa rona di na le rona. Ke mang yo o tla nnang mong wa rona?”
5  “Ka ntlha ya go thopiwa ga ba ba bogisiwang, ka ntlha ya go fegelwa ga bahumanegi,Ke tla nanoga ka nako eno,” go bua Jehofa.“Ke tla mmoloka mo go ope fela yo o mmudulelang.”
6  Mafoko a ga Jehofa ke mafoko a a itshekileng,Jaaka selefera e e itshekisitsweng mo leubelong le le nyerolosang la lefatshe, e e ntlafaditsweng ga supa.
7  Wena ka bowena, Jehofa, o tla ba disa;O tla boloka mongwe le mongwe mo kokomaneng eno ka bosakhutleng.
8  Baikepi ba tsamaya gotlhe fela,Ka ntlha ya gore bosula jo bo feteletseng bo a godisiwa mo go bomorwa batho.
