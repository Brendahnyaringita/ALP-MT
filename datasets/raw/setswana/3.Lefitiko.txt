10  Moragonyana bomorwa Arone e leng Nadabe le Abihu, mongwe le mongwe wa bone a tsaya setsholamolelo sa gagwe a tla le sone mme ba tsenya molelo mo go tsone ba bo ba tsenya maswalo mo go tsone, ba simolola go isa molelo o o seng kafa molaong fa pele ga ga Jehofa, o a neng a sa o ba laolela.
2  Foo molelo wa tswa fa pele ga ga Jehofa wa ba laila, mo ba neng ba swela fa pele ga ga Jehofa.
3  Foo Moshe a raya Arone a re: “Jehofa o buile jaana, a re, ‘Mma ke itshepisiwe mo go ba ba leng gaufi le nna, mme ke galalediwe fa pele ga sefatlhego sa batho botlhe.’” Mme Arone a didimala fela.
4  Ka jalo Moshe a bitsa Mishaele le Elisafane, bomorwa Usiele, morwarraagwe rraagwe Arone, a ba raya a re: “Atamelang, tlosang bomorwarraalona fa pele ga lefelo le le boitshepo lo ba ise kwa ntle ga bothibelelo.”
5  Ka jalo ba atamela ba ba tsaya ba le mo diaparong tsa bone tse di telele ba ba isa kwa ntle ga bothibelelo, fela jaaka Moshe a ne a buile.
6  Morago ga moo Moshe a raya Arone le Eliasare le Ithamare bomorwawe ba bangwe a re: “Lo se ka lwa letla ditlhogo tsa lona go nna di sa baakanngwa, le gone lo se ka lwa gagola diaparo tsa lona, gore lo se ka lwa swa le gore a se ka a galefela phuthego yotlhe; mme bomorwarraalona ba ntlo yotlhe ya Iseraele ba tla lela ka ntlha ya go tuka, mo Jehofa a dirileng gore go tuke.
7  Gape lo se ka lwa tswa mo kgorong ya mogope wa bokopanelo e se re kgotsa lwa swa, ka gonne leokwane le le tlotsang la ga Jehofa le mo go lona.” Ka jalo ba dira go ya ka lefoko la ga Moshe.
8  Mme Jehofa a bua le Arone, a re:
9  “O se ka wa nwa beine kgotsa bojalwa jo bo tagang, wena mmogo le bomorwao, fa lo tla mo mogopeng wa bokopanelo, gore lo se ka lwa swa. Ke molao mo dikokomaneng tsa lona ka bosakhutleng,
10  gore lo tle lo dire pharologanyo fa gare ga selo se se boitshepo le se se seng boitshepo le fa gare ga selo se se sa itshekang le se se itshekileng,
11  le gore lo rute bomorwa Iseraele melao yotlhe e Jehofa a e buileng le bone ka Moshe.”
12  Foo Moshe a bua le Arone le Eliasare le Ithamare, bomorwawe ba ba neng ba setse a re: “Tsayang tshupelo ya dijo tsa ditlhaka e e neng e setse mo ditshupelong tsa ga Jehofa tse di dirwang ka molelo mme lo e je e sa bedisiwa gaufi le sebeso, ka gonne ke selo se se boitshepotshepo.
13  Mme lo e jele mo lefelong le le boitshepo, ka gonne ke kabelo ya lona le kabelo ya bomorwaalona e e tswang mo ditshupelong tsa ga Jehofa tse di dirwang ka molelo; gonne ke laetswe jalo.
14  Mme lo tla ja sehuba sa tshupelo e e fokwang le leoto la karolo e e boitshepo mo lefelong le le phepa, wena le bomorwao mmogo le bomorwadio, ka gonne di neetswe go nna kabelo ya gago le kabelo ya bomorwao go tswa mo ditlhabelong tsa kabalano tsa bomorwa Iseraele.
15  Ba tla tlisa leoto la karolo e e boitshepo le sehuba sa tshupelo e e fokwang mmogo le ditshupelo tse di dirwang ka molelo, tsa dikarolo tse di mafura, gore ba fokisetse kwa le kwa tshupelo e e fokwang fa pele ga ga Jehofa; mme e nne kabelo ka bosakhutleng ya gago mmogo le bomorwao, fela jaaka Jehofa a laetse.”
16  Mme Moshe a batla podi ya tshupelo ya boleo ka botlalo, mme bona! e ne e fisitswe. Ka jalo a galefela Eliasare le Ithamare, bomorwa Arone ba ba neng ba setse, a re:
17  “Ke ka ntlha yang fa lo ne lo sa jele tshupelo ya boleo mo lefelong le le boitshepo, e re ka e le selo se se boitshepotshepo e bile a e lo neile gore lo arabele tlolo ya phuthego gore lo e direle tetlanyo fa pele ga ga Jehofa?
18  Bonang! Madi a yone ga a tlisiwa mo teng ga lefelo le le boitshepo kafa teng. Ruri lo tshwanetse go ka bo lo e jetse mo lefelong le le boitshepo, fela jaaka ke ne ke laetswe.”
19  Foo Arone a bua le Moshe a re: “Bona! Gompieno ba isitse tshupelo ya bone ya boleo le tshupelo ya bone e e fisiwang fa pele ga ga Jehofa, fa dilo tse di ntseng jaana di ne di simolola go ntiragalela; mme fa ke ka bo ke jele tshupelo ya boleo gompieno, a go ne go tla kgatlha mo matlhong a ga Jehofa?”
20  E rile Moshe a utlwa moo, foo ga itshupa go kgatlha mo matlhong a gagwe.
4  Mme Jehofa a tswelela a bua le Moshe, a re:
2  “Bua le bomorwa Iseraele, o re, ‘Fa go direga gore moya o leofe ka phoso mo go sepe sa dilo tse Jehofa a laolang gore di se ka tsa dirwa, mme a dira sengwe sa tsone:
3  “‘Fa moperesiti, motlodiwa, a leofa mo a leretsang batho molato, foo a a isetse boleo jwa gagwe jo a bo dirileng powana e e itekanetseng sentle e le tshupelo ya boleo e e yang kwa go Jehofa.
4  Mme a tlise poo fa kgorong ya mogope wa bokopanelo fa pele ga ga Jehofa mme a beye seatla sa gagwe mo tlhogong ya poo, mme a tlhabe poo eno fa pele ga ga Jehofa.
5  Mme moperesiti, motlodiwa, a tseye mangwe a madi a poo a a tlise mo teng ga mogope wa bokopanelo;
6  mme moperesiti a ine monwana mo mading a ba a kgatšha mangwe a madi makgetlo a le supa fa pele ga ga Jehofa fa pele ga sesiro sa lefelo le le boitshepo.
7  Mme moperesiti a tshase mangwe a madi mo dinakeng tsa sebeso sa maswalo a a nkgisitsweng monate fa pele ga ga Jehofa, se se mo mogopeng wa bokopanelo, mme a tshele madi a mangwe otlhe a poo kwa tlase mo sebesong sa tshupelo e e fisiwang, se se fa kgorong ya mogope wa bokopanelo.
8  “‘Mme mafura otlhe a poo ya tshupelo ya boleo, o tla ntsha mafura a a bipileng mala mo go one, le mafura otlhe a a mo godimo ga mala,
9  le diphilo tse pedi le mafura a a mo godimo ga tsone, a a tshwanang le a a mo lothekeng. Mme mafura a a mo godimo ga sebete, o tla a ntsha mmogo le diphilo.
10  A tla tshwana le a a ntshitsweng a poo ya setlhabelo sa kabalano. Mme moperesiti a a kuise mosi mo sebesong sa tshupelo e e fisiwang.
11  “‘Mme fa e le letlalo la poo le nama yotlhe ya yone mmogo le tlhogo ya yone le memo ya yone le mala a yone le boloko jwa yone,
12  a dire gore poo yotlhe e ntshediwe kwa ntle kwa melelwaneng ya bothibelelo kwa lefelong le le phepa kwa melora e e mafura e tshololelwang gone, mme a e fise mo molelong mo godimo ga dikgong. E fisediwe kwa melora e e mafura e tshololelwang gone.
13  “‘Jaanong fa phuthego yotlhe ya Iseraele e dira phoso mme kgang e fitlhegetse matlho a phuthego ka go bo ba dirile sengwe sa dilo tsotlhe tse Jehofa a laolang gore di se ka tsa dirwa mme ka jalo ba le molato,
14  le boleo jo ba se bo diretseng bo itsewe, foo a phuthego e ise powana ya tshupelo ya boleo mme e e tlise fa pele ga mogope wa bokopanelo.
15  Mme banna ba bagolwane ba phuthego ba beye tlhogo ya poo diatla fa pele ga ga Jehofa, mme poo e tlhabiwe fa pele ga ga Jehofa.
16  “‘Mme moperesiti, motlodiwa, a tlise mangwe a madi a poo mo mogopeng wa bokopanelo.
17  Mme moperesiti a ine monwana mo mangweng a madi a ba a a kgatšha makgetlo a le supa fa pele ga ga Jehofa fa pele ga sesiro.
18  Mme a beye mangwe a madi mo dinakeng tsa sebeso se se fa pele ga ga Jehofa, se se mo mogopeng wa bokopanelo; mme madi a mangwe otlhe a a tshele kwa tlase mo sebesong sa tshupelo e e fisiwang, se se fa kgorong ya mogope wa bokopanelo.
19  Mme a ntshe mafura otlhe a yone mo go yone, mme a a kuise mosi mo sebesong.
20  Mme a dire poo eno fela jaaka a dirile poo e nngwe ya tshupelo ya boleo. Ke kafa a tla e dirang ka gone; mme moperesiti a ba direle tetlanyo, mme ba bo itshwarelwe.
21  Mme a dire gore poo e ntshediwe kwa ntle kwa melelwaneng ya bothibelelo a bo a e fise, fela jaaka a ne a fisa poo ya ntlha. Ke tshupelo ya boleo ya phuthego.
22  “‘Fa kgosana e leofa e dira sengwe e se ka boomo sa dilo tsotlhe tse Jehofa Modimo wa yone a laelang gore di se ka tsa dirwa, mme ka jalo e le molato,
23  kgotsa e itsisitswe boleo jwa yone jo e bo dirileng kgatlhanong le taelo, foo a e tlise potsane e tonanyana e e itekanetseng sentle e le tshupelo ya yone.
24  Mme e beye seatla sa yone mo tlhogong ya potsane e bo e e tlhabela mo lefelong le tshupelo e e fisiwang e tlhabelwang mo go lone ka metlha fa pele ga ga Jehofa. Ke tshupelo ya boleo.
25  Mme moperesiti a tshase mangwe a madi a tshupelo ya boleo ka monwana mme a a beye mo dinakeng tsa sebeso sa tshupelo e e fisiwang, mme a tshele madi a mangwe otlhe a yone kwa tlase mo sebesong sa tshupelo e e fisiwang.
26  Mme a kuise mafura otlhe a yone mosi mo sebesong jaaka mafura a setlhabelo sa kabalano; mme moperesiti a e direle tetlanyo ya boleo jwa yone, mme e bo itshwarelwe.
27  “‘Mme fa moya ope fela wa batho ba lefatshe o leofa e se ka boomo ka go dira ga gagwe sengwe sa dilo tse Jehofa a laelang gore di se ka tsa dirwa mme a nna molato,
28  kgotsa a itsisitswe boleo jwa gagwe jo a bo dirileng, foo a a tlise potsane e namagadi e e itekanetseng sentle e le tshupelo ya gagwe, a e tlisetse boleo jwa gagwe jo a bo dirileng.
29  Mme a beye seatla sa gagwe mo tlhogong ya tshupelo ya boleo a bo a tlhaba tshupelo ya boleo mo go lone lefelo leo e le tshupelo e e fisiwang.
30  Mme moperesiti a tseye mangwe a madi a yone ka monwana a a beye mo dinakeng tsa sebeso sa tshupelo e e fisiwang, mme a tshele madi a mangwe otlhe a yone kwa tlase mo sebesong.
31  Mme a ntshe mafura otlhe a yone, fela jaaka mafura a ne a ntshiwa mo setlhabelong sa kabalano;  mme moperesiti a a kuise mosi mo sebesong jaaka lonko lo lo ritibatsang lo lo yang kwa go Jehofa; mme moperesiti a mo direle tetlanyo, mme a bo itshwarelwe.
32  “‘Mme fa a ka tlisa kwanyana e le tshupelo ya gagwe ya tshupelo ya boleo, a a tlise kwanyana e namagadi e e itekanetseng sentle.
33  Mme a beye seatla sa gagwe mo tlhogong ya tshupelo ya boleo a bo a e tlhaba jaaka tshupelo ya boleo mo lefelong le tshupelo e e fisiwang e tlhabelwang mo go lone ka metlha.
34  Mme moperesiti a tseye mangwe a madi a tshupelo ya boleo ka monwana a a beye mo dinakeng tsa sebeso sa tshupelo e e fisiwang, mme a tshele madi a mangwe otlhe a yone kwa tlase mo sebesong.
35  Mme a ntshe mafura otlhe a yone fela jaaka mafura a phelefu e potlana ya setlhabelo sa kabalano a ntshiwa ka metlha, mme moperesiti a a kuise mosi mo sebesong mo ditshupelong tsa ga Jehofa tse di dirwang ka molelo; mme moperesiti a mo direle tetlanyo ya boleo jwa one jo o bo dirileng, mme o bo itshwarelwe.
26  “‘Lo se ka lwa itirela medimo e e se nang mosola, gape lo se ka lwa itlhomela setshwantsho se se setilweng kgotsa pilara e e boitshepo, gape lo se ka lwa baya leje go nna mokgabisa mo lefatsheng la lona gore lo le ikobele; gonne ke nna Jehofa Modimo wa lona.
2  Lo boloke bosabata ba me lo bo lo sisimoge lefelo la me le le boitshepo. Ke nna Jehofa.
3  “‘Fa lo tswelela lo tsamaya mo melaong ya me lo boloka ditaolo tsa me e bile lo di diragatsa,
4  ruri ke tla tlisa meokodi ya lona ya pula mo nakong e e tshwanetseng, mme ruri lefatshe le tla ntsha kungo ya lone, le setlhare sa naga se tla ntsha leungo la sone
5  Mme ruri go photha ga lona go tla fitlha kwa go fuleng morara ga lona, mme go fula morara go tla fitlha kwa go jalweng ga peo; mme ruri lo tla ja senkgwe sa lona lo kgora lo bo lo nna ka polokesego mo lefatsheng la lona.
6  Mme ke tla tlisa kagiso mo lefatsheng, mme ruri lo tla rapama, go se na ope yo o lo tshosang; ke tla dira gore sebatana se se utlwisang botlhoko sa naga se fele mo lefatsheng, le tšhaka ga e kitla e kgabaganya lefatshe la lona.
7  Mme ruri lo tla lelekisa baba ba lona, mme ruri ba tla wa ka tšhaka fa pele ga lona.
8  Ba le batlhano ba lona ba tla lelekisa ba le lekgolo, ba le lekgolo ba lona ba tla lelekisa dikete di le lesome, mme baba ba lona ruri ba tla wa ka tšhaka fa pele ga lona.
9  “‘Ke tla retologela kwa go lona ke lo atise ke lo ntsifatse, mme ke tla diragatsa kgolagano ya me le lona.
10  Ruri lo tla ja mo go gologolo ga ngwaga o o fetileng, lo tla ntsha mo go gologolo pele ga mo gosha.
11  Ruri ke tla baya motlaagana wa me mo gare ga lona, moya wa me ga o kitla o lo ila.
12  Ruri ke tla tsamaya mo gare ga lona ke bo ke itshupa ke le Modimo wa lona, mme lona, lo tla itshupa lo le batho ba me.
13  Ke nna Jehofa Modimo wa lona, yo o neng a lo ntsha kwa lefatsheng la Egepeto gore lo se ka lwa ba direla jaaka batlhanka, ka robaganya mephakalego ya jokwe ya lona mme ka dira gore lo tsamaye lo tlhamaletse.
14  “‘Le fa go ntse jalo, fa e le gore ga lo kitla lo ntheetsa le fa e le go diragatsa ditaolo tseno tsotlhe,
15  gape fa e le gore lo tla gana melao ya me, fa e le gore meya ya lona e tla ila ditshwetso tsa me tsa boatlhodi gore e se ka ya diragatsa ditaolo tsa me tsotlhe, gore lo bo lo senye kgolagano ya me,
16  he fa e le nna, ke tla lo dira mo go latelang, ke tla lo otlhaya ka go lo tlisetsa matshwenyego ka bolwetse jwa lohuba le letshoroma le le fisang, ke dira gore matlho a lona a koafale ke bo ke dira gore moya o hutsafale. Mme lo tla jalela peo ya lona lefela, e re ka baba ba lona ba tla e ja.
17  Ruri sefatlhego sa me se tla lo galefela, mme ruri lo tla fenngwa fa pele ga baba ba lona; ba ba lo tlhoileng ba tla lo gataka, mme tota lo tla tshaba go se na ope yo o lo latelelang.
18  “‘Le fa go ntse jalo, fa e le gore ga lo kitla lo ntheetsa go sa kgathalesege dilo tseno, foo ke tla tshwanelwa ke go lo kgwathisetsa maleo a lona ga supa.
19  Mme ke tla tshwanelwa ke go roba boikgogomoso jwa nonofo ya lona ke bo ke dira magodimo a lona gore a nne jaaka tshipi le lefatshe la lona jaaka kgotlho.
20  Maatla a lona a tla dirisediwa lefela, e re ka lefatshe la lona le se kitla le ntsha kungo ya lone, setlhare sa lefatshe ga se kitla se ntsha leungo la sone.
21  “‘Mme fa lo nna lo tsamaya kgatlhanong le nna mme lo sa eletse go ntheetsa, foo ke tla tshwanelwa ke go lo tlisetsa dititeo tse di oketsegileng ga supa kafa maleong a lona.
22  Ke tla romela dibatana tsa naga mo go lona, mme ruri di tla lo amoga bana di bo di fedisa diruiwa tsa lona le go fokotsa palo ya lona, mme ditsela tsa lona di tla kgakgabala.
23  “‘Le fa go ntse jalo, fa lo sa itetle gore ke lo baakanye ka dilo tseno mme lo tsamaya fela kgatlhanong le nna,
24  nna, ee nna, ke tla tshwanelwa ke go tsamaya kgatlhanong le lona; mme nna, e leng nna, ke tla tshwanelwa ke go lo iteela maleo a lona ga supa.
25  Ruri ke tla lo tlisetsa tšhaka e e tlisetsang kgolagano pusoloso; mme ruri lo tla phuthegela kwa metseng ya lona, ke tla romela bolwetse jwa leroborobo mo gare ga lona, mme lo tla tsenngwa mo seatleng sa mmaba.
26  Fa ke robile dithobane tsa lona tse dinkgwe tse di bopegileng jaaka maseka di lepelediwang mo go tsone go dikologa, foo basadi ba le lesome ba tla besa senkgwe sa lona mo pesetsong e le nngwe fela ba bo ba busa senkgwe sa lona ka selekanyo sa bokete; lo tla ja mme ga lo kitla lo kgora.
27  “‘Le fa go ntse jalo, fa e le gore ga lo kitla lo ntheetsa ka seno mme lo tsamaya fela kgatlhanong le nna,
28  foo ke tla tshwanelwa ke go tsamaya ke lo galefetse, mme nna, ee, nna, ke tla tshwanelwa ke go lo kgwathisetsa maleo a lona ga supa.
29  Ka jalo lo tla tshwanelwa ke go ja nama ya bomorwaalona, gape lo tla ja nama ya bomorwadialona.
30  Ruri ke tla nyeletsa mafelo a lona a a kwa godimo a a boitshepo ke bo ke kgaola ditlhomo tsa lona tsa maswalo ke bo ke baya tsa lona mo godimo ga ditopo tsa medingwana ya lona e e makgapha; mme moya wa me o tla lo ila tota.
31  Ke tla neelela metse ya lona tšhaka ke bo ke kgakgabatsa mafelo a lona a a boitshepo, ga nkitla ke dupa menko ya lona e e ritibatsang.
32  Mme fa e le nna, ke tla kgakgabatsa lefatshe, baba ba lona ba ba nnang mo go lone ba tla le rotolela matlho ba gakgametse.
33  Mme lona ke tla lo gasamisetsa mo ditšhabeng, ke tla somola tšhaka kafa morago ga lona; mme lefatshe la lona le tla kgakgabala, le metse ya lona e tla nna kgakgabalo.
34  “‘Ka nako eo lefatshe le tla duelela bosabata ba lone malatsi otlhe a le tla bong le kgakgabetse ka one, fa lo le kwa lefatsheng la baba ba lona. Ka nako eo lefatshe le tla boloka sabata, e re ka le tshwanetse go duelela bosabata ba lone.
35  Le tla boloka sabata malatsi otlhe a le tla bong le kgakgabetse ka one, ka lebaka la gore le ne la se ka la boloka sabata mo nakong ya bosabata ba lona fa lo ne lo nna mo go lone.
36  “‘Fa e le ba ba salang mo gare ga lona, ruri ke tla tlisa boboi mo dipelong tsa bone mo mafatsheng a baba ba bone; mme ruri modumo wa letlhare le le kgokgweediwang o tla ba lelekisa, ba tla tshaba jaaka fa ba tshaba tšhaka ba bo ba wa go se na ope yo o ba lelekisang.
37  Ruri ba tla kgopana jaaka e kete ba tshaba fa pele ga tšhaka go se na ope yo o ba lelekisang, mme lona ga lo kitla lo kgona go emelelana le baba ba lona.
38  Lo tla nyelela mo ditšhabeng, mme lefatshe la baba ba lona le tla lo ja.
39  Fa e le ba ba salang mo go lona, ba tla bola ka ntlha ya tlolo ya bone mo mafatsheng a baba ba lona. Ee, le eleng ka ntlha ya ditlolo tsa borraabone, ba tla bola le bone.
40  Mme ruri ba tla ipolela tlolo ya bone le tlolo ya borraabone mo go sa ikanyegeng ga bone fa ba ne ba ntirela ka go tlhoka boikanyegi, ee, le fa ba ne ba tsamaya kgatlhanong le nna.
41  Le fa go ntse jalo, fa e le nna, ke ne ka tsamaya kgatlhanong le bone, mme ka tshwanelwa ke go ba tlisa mo lefatsheng la baba ba bone. “‘Gongwe ka nako eo pelo ya bone e e sa rupang e tla ikokobetsa, mme ka nako eo ba tla duela tlolo ya bone.
42  Ruri ke tla gakologelwa kgolagano ya me le Jakobe; le kgolagano ya me le Isake le kgolagano ya me le Aborahame ke tla e gakologelwa, mme gape ke tla gakologelwa lefatshe.
43  Mo nakong eno yotlhe lefatshe le ne le tlogetswe ke bone e bile le ne le duela bosabata ba lone fa le ne le kgakgabetse ba seyo mo go lone mme bone ba ne ba duelela tlolo ya bone, ka gonne, ee ka gonne tota ba ne ba ganne ditshwetso tsa me tsa boatlhodi, mme meya ya bone e ne e ila melao ya me.
44  Le fa go ntse jalo ka ntlha ya seno sotlhe, fa ba tswelela ba nna mo lefatsheng la baba ba bone, ruri ga nkitla ke ba gana kgotsa ke ba ila gore ke ba fedise, gore ke senye kgolagano ya me le bone; gonne ke nna Jehofa Modimo wa bone.
45  Mme mo boemong jwa bone ke tla gakologelwa kgolagano ya bagologolwane ba ke neng ka ba ntsha kwa lefatsheng la Egepeto mo matlhong a ditšhaba, gore ke itshupe ke le Modimo wa bone. Ke nna Jehofa.’”
46  Eno ke melawana le ditshwetso tsa boatlhodi le melao e Jehofa a neng a e tlhoma fa gare ga gagwe le bomorwa Iseraele ka Moshe mo Thabeng ya Sinai.
11  Mme Jehofa a bua le Moshe le Arone, a ba raya a re:
2  “Buang le bomorwa Iseraele lo re, ‘Seno ke sebopiwa se se tshelang se lo ka se jang mo dibopiweng tsotlhe tse di mo lefatsheng:
3  Sebopiwa sengwe le sengwe se se patologaneng tlhakwana se na le lopharo mo ditlhakwaneng e bile se otla mo diphologolong, ke sone se lo ka se jang.
4  “‘Seno ke sone fela lo sa tshwanelang go se ja mo go tse di otlang le tse di patologaneng tlhakwana: kamela, ka gonne e a otla mme ga e a patologana tlhakwana. E lo itshekologetse.
5  Le pela, ka gonne e a otla mme ga e a patologana tlhakwana. E lo itshekologetse.
6  Le mmutla, ka gonne o a otla mme ga o na tlhakwana e e patologaneng. O lo itshekologetse.
7  Le kolobe, ka gonne e patologane tlhakwana e bile e na le lopharo mo tlhakwaneng, mme yone ga e otle. E lo itshekologetse.
8  Lo se ka lwa ja epe ya nama ya tsone, le gone lo se ka lwa ama setoto sa tsone. Di lo itshekologetse.
9  “‘Seno ke se lo ka se jang sa sengwe le sengwe se se mo metsing: Sengwe le sengwe se se nang le mafafa le makape mo metsing, mo mawatleng le mo melatswaneng e e phothoselang, tseo lo ka di ja.
10  Mme sengwe le sengwe se se mo mawatleng le mo melatswaneng e e phothoselang se se se nang mafafa le makape, sa sebopiwa sengwe le sengwe se se nyeulang sa metsi le sa moya mongwe le mongwe o o tshelang o o mo metsing, ke dilo tse di ilegang mo go lona.
11  Ee, e tla nna dilo tse di ilegang mo go lona. Lo se ka lwa ja epe ya nama ya tsone, mme lo ile setoto sa tsone.
12  Sengwe le sengwe mo metsing se se se nang mafafa le makape ke selo se se ilegang mo go lona.
13  “‘Mme tseno ke tse lo tla di ilang mo dibopiweng tse di fofang. Di se ka tsa jewa. Ke dilo tse di ilegang: ntsu le segootsane le lenong le lentsho,
14  le phakalane e khibidu le phakalane e ntsho kafa mofuteng wa yone,
15  le legakabe lengwe le lengwe kafa mofuteng wa lone,
16  le ntšhe le morubisi le nonyane ya metsi le segodi kafa mofuteng wa sone,
17  le morubisi o monnye le timeletsane le morubisi o o ditsebe ditelele,
18  le makgotlwe le kukara le lenong,
19  le mogolori, kokolofutwe kafa mofuteng wa yone, le lerenkete le mmamanthwane.
20  Sebopiwa sengwe le sengwe se se nyeulang se se nang le diphuka se se tsamayang ka maoto otlhe a le manè ke selo se se ilegang mo go lona.
21  “‘Seno ke sone fela se lo ka se jang sa dibopiwa tsotlhe tse di nyeulang tse di tsamayang ka maoto otlhe a le manè, tse di nang le maoto a go tlola fa godimo ga dinao tsa tsone a di tlolang ka one mo lefatsheng.
22  Tseno ke dingwe tsa tsone tse lo ka di jang: tsie e e fudugang kafa mofuteng wa yone, le tsie e e jewang kafa mofuteng wa yone, le sekwakwalala kafa mofuteng wa sone, le tsiakgope kafa mofuteng wa yone.
23  Mme sebopiwa sengwe le sengwe se sengwe se se nyeulang se se nang le diphuka se se nang le maoto a le manè ke selo se se ilegang mo go lona.
24  Lo tla iitshekolola ka tsone. Mongwe le mongwe yo o amang ditoto tsa tsone o tla itshekologa go fitlha maitseboa.
25  Mme mongwe le mongwe yo o tsholang sepe sa ditoto tsa tsone a tlhatswe diaparo tsa gagwe, mme a itshekologe go fitlha maitseboa.
26  “‘Fa e le phologolo epe e e patologaneng tlhakwana mme e se na lopharo e bile e sa otle, di lo itshekologetse. Mongwe le mongwe yo o di amang o tla itshekologa.
27  Fa e le sebopiwa sengwe le sengwe se se tsamayang ka maroo a sone mo dibopiweng tsotlhe tse di tshelang tse di tsamayang ka maoto otlhe a le manè, di lo itshekologetse. Mongwe le mongwe yo o amang ditoto tsa tsone o tla itshekologa go fitlha maitseboa.
28  Mme yo o tsholang ditoto tsa tsone a tlhatswe diaparo tsa gagwe, mme a itshekologe go fitlha maitseboa. Di lo itshekologetse.
29  “‘Mme seno ke se se lo itshekologetseng mo dinonyaneng tse di nyeulang, tse di nyeulang mo lefatsheng: legotlo la serunya le peba e e tlolang le ntseane kafa mofuteng wa yone,
30  le mmamagwatagwatane le ntseane o mogolo le mokgatitswane wa metsi le ntseane wa mo motlhabeng le lobodu.
31  Tseno di lo itshekologetse mo dibopiweng tsotlhe tse di nyeulang. Mongwe le mongwe yo o di amang fa di sule o tla itshekologa go fitlha maitseboa.
32  “‘Jaanong sengwe le sengwe se sepe sa tsone se ka welang mo go sone fa se sule se tla itshekologa, e ka ne e le sejana sengwe sa logong kgotsa seaparo kgotsa letlalo kgotsa letsela la kgetsi. Sejana sepe fela se go dirwang tiro nngwe ka sone se tla tsenngwa mo metsing, mme se itshekologe go fitlha maitseboa mme morago ga moo se itsheke.
33  Fa e le sejana sepe sa letsopa se sepe sa tsone se ka welang mo go sone, sepe fela se se mo teng ga sone se tla itshekologa, mme lo tla se thubaganya.
34  Dijo tsa mofuta ope fela tse di ka jewang tse metsi a a tswang mo go sone a ka welang mo go tsone di tla itshekologa, le senō sepe fela se se ka nowang mo sejaneng sepe fela se tla itshekologa.
35  Mme sengwe le sengwe se sepe sa ditoto tsa tsone se ka welang mo go sone se tla itshekologa. E ka ne e le pesetso kgotsa setlhomo sa nkgo, se tshwanetse go thubiwa. Di itshekologile, e bile di tla lo itshekologela.
36  Ke motswedi le kgatampi ya metsi a a emisitsweng fela tse di tla nnang di itshekile, mme ope fela yo o amang ditoto tsa tsone o tla itshekologa.
37  Mme fa sepe sa ditoto tsa tsone se ka wela mo godimo ga peo epe ya semela e e tshwanetseng go jalwa, e itshekile.
38  Mme fa go direga gore go tshelwe metsi mo godimo ga peo mme sengwe sa ditoto tsa tsone se wetse mo godimo ga yone, e lo itshekologetse.
39  “‘Jaanong fa go direga gore go swe phologolo epe ya lona e e jewang, yo o amang setoto sa yone o tla itshekologa go fitlha maitseboa.
40  Mme yo o jang sepe sa setoto sa yone a tlhatswe diaparo tsa gagwe, mme a itshekologe go fitlha maitseboa; mme yo o rwalang setoto sa yone a tlhatswe diaparo tsa gagwe, mme a itshekologe go fitlha maitseboa.
41  Le sebopiwa sengwe le sengwe se se nyeulang, se se nyeulang mo lefatsheng ke selo se se ilegang. Se se ka sa jewa.
42  Fa e le sebopiwa sepe fela se se gopang ka mpa le sebopiwa sepe fela se se tsamayang ka maoto otlhe a le manè kgotsa ka palo epe fela e kgolo ya maoto sa dibopiwa tsotlhe tse di nyeulang, tse di nyeulang mo lefatsheng, lo se ka lwa di ja, ka gonne ke dilo tse di ilegang.
43  Lo se ka lwa dira gore meya ya lona e ilege ka sebopiwa sepe se se nyeulang, le gone lo se ka lwa iitshekolola ka tsone mme lwa itshekololwa ke tsone.
44  Gonne ke nna Jehofa Modimo wa lona; mme lo iitshepise lo itshupe lo le boitshepo, ka gonne ke boitshepo. Ka jalo lo se ka lwa itshekolola meya ya lona ka sebopiwa sepe se se nyeulang se se tsamayang mo lefatsheng.
45  Gonne ke nna Jehofa yo o lo ntshang mo lefatsheng la Egepeto gore ke itshupe ke le Modimo mo go lona; mme lo itshupe lo le boitshepo, ka gonne ke boitshepo.
46  “‘Ono ke molao kaga phologolo le sebopiwa se se fofang le moya mongwe le mongwe o o tshelang o o tsamayatsamayang mo metsing le kaga moya mongwe le mongwe o o nyeulang mo lefatsheng,
47  gore go tle go dirwe pharologanyo fa gare ga se se itshekologileng le se se itshekileng le fa gare ga sebopiwa se se tshelang se se jewang le sebopiwa se se tshelang se se ka se kang sa jewa.’”
8  Mme Jehofa a bua le Moshe, a re:
2  “Tsaya Arone mmogo le bomorwawe le diaparo le leokwane le le tlotsang le poo ya tshupelo ya boleo le diphelefu tse pedi le seroto sa dikuku tse di sa bedisiwang,
3  mme o dire gore phuthego yotlhe e phuthegele kwa kgorong ya mogope wa bokopanelo.”
4  Mme Moshe a dira fela jaaka Jehofa a ne a mo laetse, mme phuthego ya phuthegela kwa kgorong ya mogope wa bokopanelo.
5  Jaanong Moshe a raya phuthego a re: “Seno ke se Jehofa a laetseng gore se dirwe.”
6  Ka jalo Moshe a atametsa Arone le bomorwawe mme a ba tlhapisa ka metsi.
7  Morago ga moo a mo apesa seaparo se se telele mme a mo gatlha ka moitlamo wa lotheka a ba a mo apesa seaparo se se se nang mabogo le go mo apesa khiba a ba a mo gatlha ka moikgatlho wa khiba a ba a e bofelela thata mo go ene.
8  Morago ga moo a baya letlatla la sehuba mo go ene a ba a tsenya Urime le Thumime mo letlatleng la sehuba.
9  Morago ga moo a mo rwesa sethathelela tlhogo mo tlhogong a ba a baya papetla e e phatsimang ya gouta mo sethathelela tlhogong ka kwa pele ga sone, letshwao le le boitshepo la boineelo, fela jaaka Jehofa a ne a laetse Moshe.
10  Jaanong Moshe a tsaya leokwane le le tlotsang mme a tlotsa motlaagana le tsotlhe tse di neng di le mo go one mme a di itshepisa.
11  Morago ga moo a kgatšha lengwe la lone makgetlo a le supa mo sebesong a ba a tlotsa sebeso le dilwana tsotlhe tsa sone le mogotšwana le setlhomo sa one gore a di itshepise.
12  La bofelo a tshela lengwe la leokwane le le tlotsang mo tlhogong ya ga Arone mme a mo tlotsa gore a mo itshepise.
13  Morago ga moo Moshe a atametsa bomorwa Arone mme a ba apesa diaparo tse di telele a bo a ba gatlha ka meitlamo ya lotheka a bo a ba hapa ka dibipatlhogo, fela jaaka Jehofa a ne a laetse Moshe.
14  Morago ga moo a isa poo ya tshupelo ya boleo mme Arone le bomorwawe ba baya diatla tsa bone mo tlhogong ya poo ya tshupelo ya boleo.
15  Mme Moshe a e tlhaba a tsaya madi a a tshasa mo dinakeng tsa sebeso ka monwana go dikologa mme a itshepisa sebeso mo boleong, mme a tshela madi a mangwe otlhe kwa tlase mo sebesong, go se itshepisa gore a dire tetlanyo mo go sone.
16  Morago ga moo a tsaya mafura otlhe a a neng a le mo godimo ga mala, le mafura a a mo godimo ga sebete le diphilo tse pedi le mafura a tsone mme Moshe a di kuisa mosi mo sebesong.
17  Mme a dira gore poo le letlalo la yone le nama ya yone le boloko jwa yone di fisiwe ka molelo kwa ntle ga bothibelelo, fela jaaka Jehofa a ne a laetse Moshe.
18  Jaanong a atametsa phelefu ya tshupelo e e fisiwang, mme Arone le bomorwawe ba baya diatla tsa bone mo tlhogong ya phelefu.
19  Morago ga moo Moshe a e tlhaba mme a kgatšha madi go dikologa mo sebesong.
20  Mme a kgaoganya phelefu ka ditokololo tsa yone, mme Moshe a kuisa tlhogo le ditokololo le mafura a diphilo mosi.
21  Mme a tlhatswa mala le memo ka metsi, morago ga moo Moshe a kuisa phelefu yotlhe mosi mo sebesong. E ne e le tshupelo e e fisiwang ya lonko lo lo ritibatsang. E ne e le tshupelo e e dirwang ka molelo e e yang kwa go Jehofa, fela jaaka Jehofa a ne a laetse Moshe.
22  Morago ga moo a atametsa phelefu ya bobedi, phelefu ya go tlhomiwa, mme Arone le bomorwawe ba baya diatla tsa bone mo tlhogong ya phelefu.
23  Morago ga moo Moshe a e tlhaba mme a tsaya mangwe a madi a yone a a tshasa mo loretong lwa tsebe ya moja ya ga Arone le mo monwaneng wa kgonotswe wa seatla sa gagwe sa moja le mo monwaneng o mogolo wa lonao lwa gagwe lwa moja.
24  Morago ga moo Moshe a atametsa bomorwa Arone mme a tshasa mangwe a madi mo loretong lwa tsebe ya bone ya moja le mo monwaneng wa kgonotswe wa seatla sa bone sa moja le mo monwaneng o mogolo wa lonao lwa bone lwa moja; mme Moshe a kgatšha madi a mangwe otlhe go dikologa mo sebesong.
25  Morago ga moo a tsaya mafura le mogatla o o mafura le mafura otlhe a a neng a le mo godimo ga mala, le mafura a a mo godimo ga sebete le diphilo tse pedi le mafura a tsone le leoto la moja.
26  Mme a tsaya kuku e le nngwe e e sa bedisiwang e e bopegileng jaaka leseka le kuku e le nngwe e e bopegileng jaaka leseka ya senkgwe se se tlhakantsweng le leokwane le papetlana e le nngwe ya senkgwe mo serotong sa dikuku tse di sa bedisiwang se se neng se le fa pele ga ga Jehofa. Morago ga moo a di baya mo godimo ga ditokololo tse di mafura le leoto la moja.
27  Morago ga moo a di baya tsotlhe mo magofing a ga Arone le mo magofing a bomorwawe mme a simolola go di fokisetsa kwa le kwa jaaka tshupelo e e fokwang fa pele ga ga Jehofa.
28  Morago ga moo Moshe a di tsaya mo magofing a bone mme a di kuisa mosi mo sebesong mo godimo ga tshupelo e e fisiwang. E ne e le setlhabelo sa go tlhomiwa sa lonko lo lo ritibatsang. E ne e le tshupelo e e dirwang ka molelo e e yang kwa go Jehofa.
29  Mme Moshe a tsaya sehuba a se fokisetsa kwa le kwa jaaka tshupelo e e fokwang fa pele ga ga Jehofa. Se ne sa nna kabelo ya ga Moshe e e tswang mo phelefung ya go tlhomiwa, fela jaaka Jehofa a ne a laetse Moshe.
30  Morago ga moo Moshe a tsaya lengwe la leokwane le le tlotsang le mangwe a madi a a neng a le mo sebesong a a kgatšha mo go Arone le mo diaparong tsa gagwe le mo go bomorwawe mmogo le mo diaparong tsa bomorwawe. Ka gone a itshepisa Arone le diaparo tsa gagwe le bomorwawe mmogo le diaparo tsa bomorwawe.
31  Foo Moshe a raya Arone le bomorwawe a re: “Bedisang nama fa kgorong ya mogope wa bokopanelo, mme moo ke teng mo lo tla e jelang gone le senkgwe se se leng mo serotong sa go tlhomiwa, fela jaaka ke ne ka newa taolo, go twe, ‘Arone le bomorwawe ba tla e ja.’
32  Mme mo go setseng ga nama le senkgwe lo go fise ka molelo.
33  Mme lo se ka lwa tswa mo kgorong ya mogope wa bokopanelo malatsi a le supa, go fitlha ka letsatsi la go wela ga malatsi a go tlhomiwa ga lona, ka gonne go tla tsaya malatsi a le supa go thatafatsa seatla sa lona.
34  Fela jaaka go dirilwe mo letsatsing leno, Jehofa o laetse gore go dirwe jalo gore lo direlwe tetlanyo.
35  Mme lo tla nna kwa kgorong ya mogope wa bokopanelo motshegare le bosigo malatsi a le supa, mme lo boloke maikarabelo a go lebelela a ga Jehofa, gore lo se ka lwa swa; gonne ke laetswe jalo.”
36  Arone le bomorwawe ba dira dilo tsotlhe tse Jehofa a neng a di laetse ka Moshe.
16  Mme Jehofa a bua le Moshe morago ga loso lwa bomorwa Arone ba babedi ka ntlha ya go atamela ga bone fa pele ga ga Jehofa mo ba neng ba swa.
2  Mme Jehofa a raya Moshe a re: “Bua le Arone morwarrago, gore a se ka a tsena mo teng ga lefelo le le boitshepo ka dinako tsotlhe mo teng ga sesiro, fa pele ga sekhurumelo se se mo godimo ga Letlole, gore a se ka a swa; ka gonne ke tla bonala fa godimo ga sekhurumelo ke le mo lerung.
3  “Arone a tsene mo teng ga lefelo le le boitshepo ka dilo tse di latelang: ka powana ya tshupelo ya boleo le phelefu ya tshupelo e e fisiwang.
4  A apare seaparo se se telele se se boitshepo sa leloba, marokgwe a kafa teng a leloba a nne mo nameng ya gagwe, mme a ikgatlhe ka moitlamo wa lotheka wa leloba a ba a ikhapa ka sethathelela tlhogo sa leloba. Ke diaparo tse di boitshepo. Mme a tlhape nama ya gagwe mo metsing a ba a di apara.
5  “Mme a tseye dipotsane tse ditonanyana tse pedi mo phuthegong ya bomorwa Iseraele tsa tshupelo ya boleo le phelefu e le nngwe ya tshupelo e e fisiwang.
6  “Mme Arone a ise poo ya tshupelo ya boleo, e e leng ya gagwe, mme a direle ene le ntlo ya gagwe tetlanyo.
7  “Mme a tseye dipodi tse pedi a di emise fa pele ga ga Jehofa kwa kgorong ya mogope wa bokopanelo.
8  Mme Arone a gasetse dipodi tse pedi bola, bola jo bongwe e le jwa ga Jehofa mme bola jo bongwe e le jwa Asasele.
9  Mme Arone a ise podi e bola bo e wetseng gore e nne ya ga Jehofa, mme a e dire tshupelo ya boleo.
10  Mme podi e bola bo e wetseng gore e nne ya Asasele e emisiwe e tshela fa pele ga ga Jehofa gore e direlwe tetlanyo, gore e tle e tsamaisediwe Asasele e ye kwa nageng.
11  “Mme Arone a ise poo ya tshupelo ya boleo, e e leng ya gagwe, mme a direle ene le ntlo ya gagwe tetlanyo; mme a tlhabe poo ya tshupelo ya boleo, e e leng ya gagwe.
12  “Mme a tseye setsholamolelo se tletse magala a a tukang a molelo go tswa mo sebesong fa pele ga ga Jehofa, le magofi a diatla tsa gagwe tsoopedi a tletse maswalo a a boleta a a nkgisitsweng monate,  mme a di tlise mo teng ga sesiro.
13  Gape a beye maswalo mo molelong fa pele ga ga Jehofa, mme leru la maswalo le bipe sekhurumelo sa Letlole, se se leng mo godimo ga Tshupo, gore a se ka a swa.
14  “Mme a tseye mangwe a madi a poo a a kgatšhe ka monwana fa pele ga sekhurumelo kafa botlhaba, mme o tla kgatšha mangwe a madi ka monwana ga supa fa pele ga sekhurumelo.
15  “Mme a tlhabe podi ya tshupelo ya boleo, e e leng ya batho, mme a tlise madi a yone mo teng ga sesiro mme a dire ka madi a yone fela jaaka a ne a dira ka madi a poo; mme a a kgatšhe go ela kwa sekhurumelong le fa pele ga sekhurumelo.
16  “Mme a direle lefelo le le boitshepo tetlanyo kaga boitshekologo jwa bomorwa Iseraele le kaga go tlhanoga ga bone mo maleong otlhe a bone; mme eo ke tsela e a tshwanetseng go direla mogope wa bokopanelo ka yone, o o agileng le bone mo gare ga boitshekologo jwa bone.
17  “Mme go se ka ga nna le motho ope yo mongwe mo mogopeng wa bokopanelo go simolola ka nako ya fa a tsena go ya go dira tetlanyo mo lefelong le le boitshepo go fitlha a tswa; mme a itirele tetlanyo a bo a direle le ntlo ya gagwe le phuthego yotlhe ya Iseraele.
18  “Mme a tswele kwa sebesong, se se fa pele ga ga Jehofa, mme a se direle tetlanyo, mme a tseye mangwe a madi a poo le mangwe a madi a podi a a beye mo dinakeng tsa sebeso go dikologa.
19  Gape a kgatšhe mangwe a madi mo go sone ka monwana ga supa a se ntlafatse a ba a se itshepise mo maitshekologong a bomorwa Iseraele.
20  “Fa a feditse go direla lefelo le le boitshepo tetlanyo le mogope wa bokopanelo le sebeso, gape a ise podi e e tshelang.
21  Mme Arone a beye diatla tsa gagwe tsoopedi mo tlhogong ya podi e e tshelang a ba a bolela ditlolo tsotlhe tsa bomorwa Iseraele mo go yone le go tlhanoga gotlhe ga bone mo maleong otlhe a bone  mme a a beye mo tlhogong ya podi a ba a e tsamaisa ka seatla sa motho yo o ipaakantseng a e isa kwa nageng.
22  Mme podi e sikare ditlolo tsotlhe tsa bone e di ise kwa lefatsheng le le sekaka,  mme a tsamaise podi gore e ye kwa nageng.
23  “Mme Arone a tsene mo mogopeng wa bokopanelo a apole diaparo tsa leloba tse a neng a di apara fa a ne a tsena mo teng ga lefelo le le boitshepo, mme a di beye fa fatshe foo.
24  Mme a tlhape nama ya gagwe mo metsing mo lefelong le le boitshepo a ba a apara diaparo tsa gagwe a ba a tswa a tla go isa tshupelo ya gagwe e e fisiwang le tshupelo e e fisiwang ya batho a ba a dira tetlanyo mo boemong jwa gagwe le mo boemong jwa batho.
25  Mme o tla kuisa mafura a tshupelo ya boleo mosi mo sebesong.
26  “Fa e le yo o tsamaiseditseng Asasele podi, a tlhatswe diaparo tsa gagwe, mme a tlhape nama ya gagwe mo metsing, morago ga moo a ka nna a tsena mo bothibelelong.
27  “Le fa go ntse jalo, o tla dira gore poo ya tshupelo ya boleo le podi ya tshupelo ya boleo, tse madi a tsone ka bobedi a neng a tlisiwa go tla go dira tetlanyo mo lefelong le le boitshepo, di ntshediwe kwa ntle ga bothibelelo; mme ba fise matlalo a tsone le nama ya tsone le boloko jwa tsone mo molelong.
28  Mme yo o di fisitseng a tlhatswe diaparo tsa gagwe, mme a tlhape nama ya gagwe mo metsing, morago ga moo a bo a ka tsena mo bothibelelong.
29  “Mme seno e nne molao ka bosakhutleng mo go lona: Mo kgweding ya bosupa mo letsatsing la bolesome la kgwedi lo bogise meya ya lona, mme lo se ka lwa dira tiro epe, e ka ne e le motho wa lefelo la lona kgotsa moagi wa moeng yo o agileng e le moeng mo gare ga lona.
30  Gonne mo letsatsing leno lo tla direlwa tetlanyo gore lo bolelwe lo le ba ba itshekileng. Lo tla itsheka mo maleong otlhe a lona fa pele ga ga Jehofa.
31  Ke sabata wa boikhutso jo bo feletseng mo go lona, mme lo bogise meya ya lona. Ke molao ka bosakhutleng.
32  “Mme moperesiti yo o tla tlodiwang le yo seatla sa gagwe se tla tsenngwang maatla gore a direle e le moperesiti jaaka motlhatlhami wa ga rraagwe a dire tetlanyo mme a apare diaparo tsa leloba. Ke diaparo tse di boitshepo.
33  Mme a direle lefelo le le boitshepo tetlanyo, le mogope wa bokopanelo le sebeso o tla se direla tetlanyo; le baperesiti le batho botlhe ba phuthego o tla ba direla tetlanyo.
34  Mme seno e nne molao ka bosakhutleng mo go lona, gore lo direle bomorwa Iseraele tetlanyo kaga maleo otlhe a bone gangwe ka ngwaga.” Ka jalo a dira fela jaaka Jehofa a ne a laetse Moshe.
18  Mme Jehofa a tswelela go bua le Moshe, a re:
2  “Bua le bomorwa Iseraele, mme o ba reye o re, ‘Ke nna Jehofa Modimo wa lona.
3  Tsela e lefatshe la Egepeto le dirang ka yone, le lo neng lo nna kwa go lone, lo se ka lwa dira ka yone; le tsela e lefatshe la Kanana le dirang ka yone, le ke lo tlisang mo go lone, lo se ka lwa dira ka yone; e bile lo se ka lwa tsamaya mo melaong ya bone.
4  Lo diragatse ditshwetso tsa me tsa boatlhodi, lo bo lo boloke melao ya me gore lo tsamaye mo go yone. Ke nna Jehofa Modimo wa lona.
5  Mme lo boloke melao ya me le ditshwetso tsa me tsa boatlhodi, tse fa motho a di dira, gape a tshwanetseng go tshela ka tsone. Ke nna Jehofa.
6  “‘Ope wa lona a se ka a atamela ope yo o gaufi le ene ka losika go bipolola bosaikategang. Ke nna Jehofa.
7  O se ka wa bipolola bosaikategang jwa ga rrago le bosaikategang jwa ga mmago. Ke mmago. O se ka wa bipolola bosaikategang jwa gagwe.
8  “‘O se ka wa bipolola bosaikategang jwa mosadi wa ga rrago. Ke bosaikategang jwa ga rrago.
9  “‘Fa e le bosaikategang jwa kgaitsadio, morwadia rrago kgotsa morwadia mmago, e ka ne a tsholetswe mo ntlong e le nngwe kgotsa a tsholetswe kwa ntle ga yone, o se ka wa bipolola bosaikategang jwa bone.
10  “‘Fa e le bosaikategang jwa morwadia morwao kgotsa morwadia morwadio, o se ka wa bipolola bosaikategang jwa bone, ka gonne ke bosaikategang jwa gago.
11  “‘Fa e le bosaikategang jwa morwadia mosadi wa ga rrago, ngwana wa ga rrago, e re ka e le kgaitsadio, o se ka wa bipolola bosaikategang jwa gagwe.
12  “‘O se ka wa bipolola bosaikategang jwa ga kgaitsadia rrago. Ke losika lwa ga rrago lwa madi.
13  “‘O se ka wa bipolola bosaikategang jwa ga kgaitsadia mmago, ka gonne ke losika lwa ga mmago lwa madi.
14  “‘O se ka wa bipolola bosaikategang jwa morwarraagwe rrago. O se ka wa atamela mosadi wa gagwe. Ke mogatsa morwarraagwe rrago.
15  “‘O se ka wa bipolola bosaikategang jwa ngwetsi ya gago. Ke mosadi wa ga morwao. O se ka wa bipolola bosaikategang jwa gagwe.
16  “‘O se ka wa bipolola bosaikategang jwa mosadi wa ga morwarrago. Ke bosaikategang jwa ga morwarrago.
17  “‘O se ka wa bipolola bosaikategang jwa mosadi le morwadie. O se ka wa tsaya morwadia morwawe le morwadia morwadie gore o bipolole bosaikategang jwa gagwe. Ba amana ka losika. Ke boitshwaro jo bo repileng.
18  “‘Gape o se ka wa tsaya mosadi jaaka mogadikane mmogo le morwadiarraagwe gore o bipolole bosaikategang jwa gagwe, ke gore, kwa ntle ga gagwe mo nakong ya fa a sa ntse a tshela.
19  “‘Gape o se ka wa atamela mosadi mo nakong ya go bona kgwedi ga boitshekologo jwa gagwe gore o bipolole bosaikategang jwa gagwe.
20  “‘Gape o se ka wa naya mosadi wa mongwe ka wena go tswa ga peo ya gago gore o itshekololwe ke gone.
21  “‘Gape o se ka wa letla gore ope wa bana ba gago a neelwe Moleke. O se ka wa itshepolola leina la Modimo wa gago ka tsela eo. Ke nna Jehofa.
22  “‘Gape o se ka wa lala le monna ka tsela e e tshwanang le e o lalang le mosadi ka yone. Ke selo se se makgapha.
23  “‘Gape o se ka wa naya phologolo epe go tswa ga peo ya gago gore o itshekololwe ke gone, mme mosadi a se ka a ema fa pele ga phologolo gore a amane le yone. Ke go dira kgatlhanong le tlholego.
24  “‘Lo se ka lwa iitshekolola ka sepe sa dilo tseno, ka gonne ditšhaba tse ke di lelekang fa pele ga lona di itshekolotse ka dilo tseno tsotlhe.
25  Ka gone lefatshe le itshekologile, mme ke tla le tlisetsa kotlhao ya tlolo ya lone, mme lefatshe le tla tlhatsetsa banni ba lone kwa ntle.
26  Lo boloke melao ya me le ditshwetso tsa me tsa boatlhodi, mme lo se ka lwa dira sepe sa dilo tseno tsotlhe tse di makgapha, e ka ne e le motho wa mo lefelong la lona kgotsa moagi wa moeng yo o agileng e le moeng mo gare ga lona.
27  Gonne batho ba lefatshe ba ba neng ba le teng pele ga lona ba dirile dilo tse di makgapha tseno tsotlhe, mo e leng gore lefatshe le itshekologile.
28  Foo lefatshe ga le na go lo tlhatsetsa kwa ntle ka ntlha ya go le leswafatsa ga lona fela jaaka le tla tlhatsetsa ditšhaba kwa ntle tse di neng di le teng pele ga lona.
29  Fa go direga gore ope a dire sepe sa dilo tse di makgapha tseno tsotlhe, foo meya e e di dirang a e kgaolwe mo bathong ba ga yone.
30  Mme lo boloke boikarabelo jo lo nang le jone mo go nna gore lo se ka lwa dira mekgwa epe e e makgapha e e ntseng e dirwa pele ga lona, gore lo se ka lwa iitshekolola ka yone. Ke nna Jehofa Modimo wa lona.’”
17  Mme Jehofa a tswelela go bua le Moshe, a re:
2  “Bua le Arone le bomorwawe le bomorwa Iseraele botlhe, mme o ba reye o re, ‘Seno ke selo se Jehofa a se laetseng, a re:
3  “‘“Fa e le motho ope wa ntlo ya Iseraele yo o tlhabang poo kgotsa phelefu e potlana kgotsa podi mo bothibelelong kgotsa yo o e tlhabelang kwa ntle ga bothibelelo
4  mme a sa e tlise mo kgorong ya mogope wa bokopanelo gore a e isetse Jehofa jaaka tshupelo fa pele ga motlaagana wa ga Jehofa, motho yoo o tla kaiwa a le molato wa madi. O tsholotse madi, mme motho yoo a kgaolwe mo bathong ba gagabo,
5  gore bomorwa Iseraele ba tlise ditlhabelo tsa bone, tse ba di ntshang mo nageng e e bulegileng, ba di tlise kwa go Jehofa kwa kgorong ya mogope wa bokopanelo kwa moperesiting, mme ba di ntshetse Jehofa jaaka ditlhabelo tsa kabalano.
6  Mme moperesiti a kgatšhe madi mo sebesong sa ga Jehofa se se fa kgorong ya mogope wa bokopanelo, mme a dire gore mafura a kue mosi jaaka lonko lo lo ritibatsang lo lo yang kwa go Jehofa.
7  Ka jalo ba se ka ba tlhola ba ntshetsa madimona a bone a sekadipodi a ba akafalang le one ditlhabelo tsa bone. Seno e tla nna molao ka bosakhutleng mo go lona, go ya le dikokomana tsa lona.”’
8  “Mme o ba reye o re, ‘Fa e le motho ope wa ntlo ya Iseraele kgotsa moagi mongwe wa moeng yo o ka tswang a agile e le moeng mo gare ga lona yo o isang tshupelo e e fisiwang kgotsa setlhabelo
9  mme a sa se tlise kwa kgorong ya mogope wa bokopanelo gore a se isetse Jehofa, motho yoo a kgaolwe mo bathong ba gagabo.
10  “‘Fa e le motho ope wa ntlo ya Iseraele kgotsa moagi mongwe wa moeng yo o agileng e le moeng mo gare ga lona yo o jang madi a mofuta ope, ruri sefatlhego sa me se tla galefela moya ope o o jang madi, mme ruri ke tla o kgaola mo bathong ba ga one.
11  Gonne moya wa nama o mo mading, mme nna ka bonna ke a lo beetse mo sebesong gore lo direle meya ya lona tetlanyo, ka gonne madi ke one a dirang tetlanyo ka moya o o mo go one.
12  Ke gone ka moo ke reileng bomorwa Iseraele ka re: “Moya ope wa lona o se ka wa ja madi le moagi ope wa moeng yo o agileng e le moeng mo gare ga lona a se ka a ja madi.”
13  “‘Fa e le motho ope wa bomorwa Iseraele kgotsa moagi mongwe wa moeng yo o agileng e le moeng mo gare ga lona yo e reng fa a tsoma a ba a tshwara phologolo ya naga kgotsa nonyane e e ka jewang, foo a a tsholole madi a yone a a bipe ka lorole.
14  Gonne moya wa nama ya mofuta mongwe le mongwe ke madi a yone ka moya o o mo go one. Ka gone ke ne ka raya bomorwa Iseraele ka re: “Lo se ka lwa ja madi a nama ya mofuta ope fela, ka gonne moya wa nama ya mofuta mongwe le mongwe ke madi a yone. Ope yo o a jang o tla kgaolwa.”
15  Fa e le moya ope o o jang mmele o o setseng o sule kgotsa sengwe se se gagogantsweng ke sebatana sa naga, e ka ne e le motho wa mo lefelong la lona kgotsa moagi wa moeng, foo a a tlhatswe diaparo tsa gagwe a ba a tlhape mo metsing mme a itshekologe go fitlha maitseboa; mme o tla itsheka.
16  Mme fa a ka se ka a di tlhatswa mme a se kitla a tlhapa nama ya gagwe, foo a a arabele tlolo ya gagwe.’”
9  Mme ga diragala mo letsatsing la borobedi gore Moshe a bitse Arone le bomorwawe le banna ba bagolwane ba Iseraele.
2  Mme a raya Arone a re: “Itseele namane e potlana ya tshupelo ya boleo le phelefu ya tshupelo e e fisiwang, tse di itekanetseng sentle, mme o di ise fa pele ga ga Jehofa.
3  Mme o bue le bomorwa Iseraele o re, ‘Tsayang podi e tonanyana ya tshupelo ya boleo le namane le phelefu e potlana, nngwe le nngwe e na le ngwaga o le mongwe, tse di itekanetseng sentle, tsa tshupelo e e fisiwang,
4  le poo le phelefu tsa ditlhabelo tsa kabalano gore lo di ntshe setlhabelo fa pele ga ga Jehofa, le tshupelo ya dijo tsa ditlhaka tse di kolobeditsweng ka leokwane, ka gonne Jehofa o tla bonala mo go lona gompieno.’”
5  Ka jalo ba tsaya se Moshe a neng a se laotse fa pele ga mogope wa bokopanelo. Morago ga moo phuthego yotlhe ya atamela ya ema fa pele ga ga Jehofa.
6  Mme Moshe a tswelela a re: “Seno ke se Jehofa o laetseng gore lo se dire, gore kgalalelo ya ga Jehofa e tle e bonale mo go lona.”
7  Mme Moshe a raya Arone a re: “Atamela fa sebesong o ise tshupelo ya gago ya boleo le tshupelo ya gago e e fisiwang, mme o direle wena le ntlo ya gago tetlanyo; mme o ise tshupelo ya batho o ba direle tetlanyo, fela jaaka Jehofa a laetse.”
8  Arone a akofa a atamela fa sebesong mme a tlhaba namane ya tshupelo ya boleo e e neng e le ya gagwe.
9  Mme bomorwa Arone ba isa madi kwa go ene mme a ina monwana mo mading a a tshasa mo dinakeng tsa sebeso, mme madi a mangwe otlhe a a tshela kwa tlase mo sebesong.
10  Mme a kuisa mafura le diphilo le mafura a a mo godimo ga sebete a a tswang mo tshupelong ya boleo mosi mo sebesong, fela jaaka Jehofa a ne a laetse Moshe.
11  Mme a fisa nama le letlalo ka molelo kwa ntle ga bothibelelo.
12  Morago ga moo a tlhaba tshupelo e e fisiwang mme bomorwa Arone ba mo naya madi mme a a kgatšha mo sebesong go dikologa.
13  Mme ba mo naya tshupelo e e fisiwang e le ditokololo le tlhogo, mme a di kuisa mosi mo sebesong.
14  Mo godimo ga moo, a tlhatswa mala le memo a ba a di kuisa mosi mo godimo ga tshupelo e e fisiwang mo sebesong.
15  Jaanong a isa tshupelo ya batho mme a tsaya podi ya tshupelo ya boleo e e neng e le ya batho a e tlhaba a dira tshupelo ya boleo ka yone jaaka ka ya ntlha.
16  Morago ga moo a isa tshupelo e e fisiwang mme a e dira kafa mokgweng wa gale le gale.
17  Morago ga moo a isa tshupelo ya dijo tsa ditlhaka mme a tlatsa seatla sa gagwe ka nngwe ya yone mme a e kuisa mosi mo sebesong, kwantle ga tshupelo e e fisiwang ya mo mosong.
18  Morago ga moo a tlhaba poo le phelefu ya setlhabelo sa kabalano e e neng e le ya batho. Foo bomorwa Arone ba mo naya madi mme a a kgatšha mo sebesong go dikologa.
19  Mme dinama tse di mafura tsa poo le mogatla o o mafura wa phelefu le mafura a a bipileng le diphilo le mafura a a mo godimo ga sebete,
20  jaanong ba baya dinama tse di mafura mo dihubeng, morago ga moo a kuisa dinama tse di mafura mosi mo sebesong.
21  Mme Arone a fokisetsa sehuba le leoto la moja kwa le kwa e le tshupelo e e fokwang fa pele ga ga Jehofa, fela jaaka Moshe a ne a laetse.
22  Foo Arone a tsholeletsa mabogo a gagwe kwa bathong a ba segofatsa mme a fologa kwa go ntsheng tshupelo ya boleo le tshupelo e e fisiwang le ditlhabelo tsa kabalano.
23  La bofelo Moshe le Arone ba tsena mo teng ga mogope wa bokopanelo mme ba tswa ba segofatsa batho. Foo kgalalelo ya ga Jehofa ya bonala mo bathong botlhe,
24  mme molelo wa tswa fa pele ga ga Jehofa wa simolola go laila tshupelo e e fisiwang le dinama tse di mafura mo sebesong. E rile batho botlhe ba bona seno, ba simolola go goa mme ba wa ka difatlhego.
27  Mme Jehofa a tswelela go bua le Moshe a re:
2  “Bua le bomorwa Iseraele, o ba reye o re, ‘Fa go direga gore motho a isetse Jehofa tshupelo e e kgethegileng ya maikano ya meya kafa tlhwatlhweng e e akanyeditsweng,
3  mme tlhwatlhwa e e akanyeditsweng e tshwanetse go nna ya monna yo o nang le dingwaga di le masome a mabedi go ya go di le masome a marataro, foo tlhwatlhwa e e akanyeditsweng e nne dishekele di le masome a matlhano tsa selefera ka shekele ya lefelo le le boitshepo.
4  Mme fa e le mosadi, foo tlhwatlhwa e e akanyeditsweng e nne dishekele di le masome a marataro.
5  Mme fa dingwaga e le go simolola ka dingwaga di le tlhano go fitlha go di le masome a mabedi, foo tlhwatlhwa e e akanyeditsweng ya monna e nne dishekele di le masome a mabedi mme ya mosadi dishekele di le lesome.
6  Mme fa dingwaga e le go simolola ka kgwedi go fitlha go dingwaga di le tlhano, foo tlhwatlhwa e e akanyeditsweng ya monna e nne dishekele di le tlhano tsa selefera mme fa e le mosadi tlhwatlhwa e e akanyeditsweng e nne dishekele di le tharo tsa selefera.
7  “‘Jaanong fa dingwaga e le go simolola ka dingwaga di le masome a marataro go ya kwa godimo, fa e le monna, tlhwatlhwa e e akanyeditsweng e nne dishekele di le lesome le botlhano mme ya mosadi dishekele di le lesome.
8  Mme fa a humanegile thata go ka duela tlhwatlhwa e e akanyeditsweng, foo a a emise motho fa pele ga moperesiti, mme moperesiti a mmeye tlhwatlhwa. Moperesiti o tla mmaya tlhwatlhwa go ya kafa modira maikano a ka kgonang ka gone.
9  “‘Mme fa e le phologolo jaaka e motho a e isang e le tshupelo e e yang kwa go Jehofa, sengwe le sengwe sa se a tla se nayang Jehofa e tla nna selo se se boitshepo.
10  A se ka a e emisetsa ka e nngwe, e bile a se ka a e ananya, e e siameng ka e e sa siamang kgotsa e e sa siamang ka e e siameng. Mme fa ka tsela epe fela a ka e ananya, phologolo ka phologolo, foo yone ka boyone le se e anantsweng ka sone e tshwanetse go nna selo se se boitshepo.
11  Mme fa e le phologolo epe e e itshekologileng jaaka e motho a ka se kang a e isa e le tshupelo e e yang kwa go Jehofa, foo a a emise phologolo eo fa pele ga moperesiti.
12  Mme moperesiti a e beye tlhwatlhwa e ka ne e siame kgotsa e sa siama. E nne kafa tlhwatlhweng e e akanyeditsweng ke moperesiti.
13  Mme fa a batla go e rekolola ka tsela epe, foo a a ntshe nngwetlhanong ya yone mo godimo ga tlhwatlhwa e e akanyeditsweng.
14  “‘Jaanong fa go direga gore motho a itshepise ntlo ya gagwe jaaka selo se se boitshepo mo go Jehofa, foo moperesiti a e beye tlhwatlhwa e ka ne e siame kgotsa e sa siama. Kafa moperesiti a e bayang tlhwatlhwa ka gone, e nne bokalo.
15  Mme fa moitshepisi a batla go rekolola ntlo ya gagwe, foo a a ntshe nngwetlhanong ya madi a tlhwatlhwa e e akanyeditsweng mo godimo ga yone; mme e nne ya gagwe.
16  “‘Mme fa e le gore motho o itshepisetsa Jehofa karolo ya tshimo ya thuo ya gagwe, foo tlhwatlhwa e akanyediwe go lekana le peo ya yone: fa e le selekanyo sa homere sa peo ya barele, foo e nne dishekele di le masome a matlhano tsa selefera.
17  Fa a itshepisa tshimo ya gagwe go simolola ka ngwaga wa Jubile go ya pele, e tshwanetse gore e je go ya ka tlhwatlhwa e e akanyeditsweng.
18  Mme fa a itshepisa tshimo ya gagwe morago ga Jubile, foo moperesiti a mmalele tlhwatlhwa go tsamaisana le dingwaga tse di setseng go fitlha ngwaga o o latelang wa Jubile, mme tlhwatlhwa e e akanyeditsweng e fokodiwe.
19  Mme fa moitshepisi wa yone a ka rekolola tshimo eno ka tsela epe, foo a ntshe nngwetlhanong ya madi a tlhwatlhwa e e akanyeditsweng mo godimo ga yone, mme e nne e tlhomame jaaka ya gagwe.
20  Jaanong fa a sa rekolole tshimo mme tshimo eo e rekisediwa motho yo mongwe, e ka se ka ya rekololwa gape.
21  Mme tshimo e nne selo se se boitshepo mo go Jehofa fa e tswa ka Jubile, jaaka tshimo e e neetsweng. E tla nna thuo ya moperesiti.
22  “‘Mme fa a itshepisetsa Jehofa tshimo e a e rekileng e e seng karolo ya tshimo ya thuo ya gagwe,
23  foo moperesiti a mmalele selekanyo sa tlhwatlhwa go fitlha ka ngwaga wa Jubile, mme a ntshe tlhwatlhwa e e akanyeditsweng mo letsatsing leo. Ke selo se se boitshepo mo go Jehofa.
24  Mo ngwageng wa Jubile tshimo e tla boela kwa go yo a e rekileng mo go ene, kwa go yo thuo ya lefatshe e leng ya gagwe.
25  “‘Jaanong tlhwatlhwa nngwe le nngwe e akanyediwe ka shekele ya lefelo le le boitshepo. Shekele e nne selekanyo sa digera di le masome a mabedi.
26  “‘Ke leitibolo la diphologolo fela, le le tsalwang jaaka leitibolo la ga Jehofa, le motho a sa tshwanelang go le itshepisa. E ka tswa e le poo kgotsa nku, ke la ga Jehofa.
27  Mme fa e le lengwe la diphologolo tse di itshekologileng mme a tshwanetse go le rekolola go ya ka tlhwatlhwa e e akanyeditsweng, foo a ntshe nngwetlhanong ya yone mo godimo ga yone. Mme fa e sa rekololwe, foo e rekisiwe go ya ka tlhwatlhwa e e akanyeditsweng.
28  “‘Mme fela ga go na selo sa mofuta ope se se neetsweng se motho a ka se neelang Jehofa gore se senngwe mo go sotlhe se e leng sa gagwe, e ka ne se tswa mo bathong kgotsa mo diphologolong kgotsa mo tshimong ya thuo ya gagwe, se se ka rekisiwang, e bile ga go na selo sa mofuta ope se se neetsweng se se ka rekololwang. Ke selo se se boitshepotshepo mo go Jehofa.
29  Ga go na motho ope yo o neetsweng yo o ka tswang a neeletswe tshenyego go tswa mo bathong yo o ka rekololwang. Ruri o tshwanetse go bolawa.
30  “‘Mme sa bosome sengwe le sengwe sa lefatshe, se se tswang mo peong ya lefatshe le mo leungong la setlhare, ke sa ga Jehofa. Ke selo se se boitshepo mo go Jehofa.
31  Mme fa ka tsela epe motho a batla go rekolola sepe sa gagwe sa bosome, a a ntshe nngwetlhanong ya sone mo godimo ga sone.
32  Fa e le sa bosome sengwe le sengwe sa motlhape kgotsa letsomane, sengwe le sengwe se se fetang kafa tlase ga thobane ya modisa, tlhogo ya bosome e nne sengwe se se boitshepo mo go Jehofa.
33  A se ka a tlhatlhoba gore a e siame kgotsa ga e a siama, le gone a se ka a e ananya. Mme fa a ka e ananya ka tsela epe, yone ka boyone le se e anantsweng ka sone e tshwanetse go nna selo se se boitshepo. Ga e ka ke ya rekololwa.’”
34  Tseno ke ditaelo tse Jehofa a neng a di naya Moshe e le ditaelo tse di yang kwa go bomorwa Iseraele mo Thabeng ya Sinai.
7  “‘Mme ono ke molao wa tshupelo ya molato: Ke selo se se boitshepotshepo.
2  Ba tla tlhabela tshupelo ya molato mo lefelong le ka metlha ba tlhabelang tshupelo e e fisiwang mo go lone, mme motho o tla kgatšha madi a yone go dikologa mo sebesong.
3  Mme mafura otlhe a yone, o tla isa mogatla wa one o o mafura le mafura a a bipileng mala,
4  le diphilo tse pedi le mafura a a mo go tsone a a tshwanang le a a mo lothekeng. Mme mafura a a mo godimo ga sebete, o tla a ntsha mmogo le diphilo.
5  Mme moperesiti a a kuise mosi mo sebesong jaaka tshupelo e e dirwang ka molelo e e yang kwa go Jehofa. Ke tshupelo ya molato.
6  Motho mongwe le mongwe wa monna mo baperesiting o tla e ja. E tla jelwa mo lefelong le le boitshepo. Ke selo se se boitshepotshepo.
7  Tshupelo ya molato e ntse fela jaaka tshupelo ya boleo. Di na le molao o le mongwe fela. Moperesiti yo o tla dirang tetlanyo ka yone, e tla nna ya gagwe.
8  “‘Fa e le moperesiti yo o isang tshupelo e e fisiwang ya motho ope fela, letlalo la tshupelo e e fisiwang e a e isitseng kwa moperesiting e tla nna la gagwe.
9  “‘Mme tshupelo nngwe le nngwe ya dijo tsa ditlhaka e e ka besiwang mo pesetsong le nngwe le nngwe e e direlwang mo pitseng e e boteng e e gadikelang le mo paneng ke ya moperesiti yo o e isang. E tla nna ya gagwe.
10  Mme tshupelo nngwe le nngwe ya dijo tsa ditlhaka e e kolobeditsweng ka leokwane kgotsa e e omileng e tla nna ya bomorwa Arone botlhe, ya yo mongwe e tshwana le ya yo mongwe.
11  “‘Jaanong ono ke molao wa setlhabelo sa kabalano se motho ope fela a tla se isetsang Jehofa:
12  Fa e le gore o tla se isa e le go bontsha go ntsha ditebogo, foo mmogo le setlhabelo sa go ntsha ditebogo, a a ise dikuku tse di sa bedisiwang tse di bopegileng jaaka maseka di kolobeditswe ka leokwane le dipapetlana tsa senkgwe tse di sa bedisiwang tse di tshasitsweng leokwane le bupi jo bo boleta jo bo tlhakantsweng sentle jaaka dikuku tse di bopegileng jaaka maseka tse di kolobeditsweng ka leokwane.
13  Mmogo le dikuku tse di bopegileng jaaka maseka tsa senkgwe se se bedisitsweng a ise tshupelo ya gagwe mmogo le setlhabelo sa go ntsha ditebogo sa ditlhabelo tsa gagwe tsa kabalano.
14  Mme go tswa mo go tsone a isetse Jehofa e le nngwe ya tshupelo nngwe le nngwe jaaka karolo e e boitshepo; fa e le moperesiti yo o kgatšhang madi a ditlhabelo tsa kabalano, e tla nna ya gagwe.
15  Mme nama ya setlhabelo sa go ntsha ditebogo ya ditlhabelo tsa gagwe tsa kabalano e jewe mo letsatsing la tshupelo ya gagwe. A se ka a baya epe ya yone go fitlha mo mosong.
16  “‘Mme fa setlhabelo sa tshupelo ya gagwe e le ikano kgotsa tshupelo e e dirwang ka go rata, e jewe mo letsatsing la go isa setlhabelo sa gagwe, mme mo letsatsing le le latelang se se setseng sa yone le sone se ka nna sa jewa.
17  Mme mo go setseng ga nama ya setlhabelo mo letsatsing la boraro go fisiwe ka molelo.
18  Le fa go ntse jalo, fa go ka direga gore epe ya nama ya setlhabelo sa gagwe sa kabalano e jewe mo letsatsing la boraro, yo o se isang ga a kitla a amogelwa. Ga se kitla se balelwa mo molatong wa gagwe. Se tla nna selo se se leswe, mme moya o o jang nngwe ya sone o tla arabela tlolo ya one.
19  Mme nama e e ka amang sepe se se itshekologileng ga e a tshwanela go jewa. E fisiwe ka molelo. Fa e le nama yone, mongwe le mongwe yo o itshekileng a ka nna a ja nama.
20  “‘Mme moya o o jang nama ya setlhabelo sa kabalano, se e leng sa ga Jehofa, fa boitshekologo jwa gagwe bo sa ntse bo le mo go ene, moya oo o kgaolwe mo bathong ba ga one.
21  Mme fa go direga gore moya o ame sepe fela se se itshekologileng, le fa e le boitshekologo jwa motho kgotsa phologolo e e itshekologileng kgotsa selo sepe fela se se itshekologileng se se ilegang, mme o bo o ja nngwe ya nama ya setlhabelo sa kabalano, se e leng sa ga Jehofa, moya oo o kgaolwe mo bathong ba ga one.’”
22  Mme Jehofa a tswelela go bua le Moshe, a re:
23  “Bua le bomorwa Iseraele, o re, ‘Lo se ka lwa ja mafura ape a poo kgotsa a phelefu e potlana kgotsa a podi.
24  Jaanong mafura a mmele o o setseng o sule le mafura a phologolo e e gagogantsweng a ka nna a dirisediwa sepe fela se sele se se ka akanngwang, mme lo se ka lwa a ja gotlhelele.
25  Gonne ope fela yo o jang mafura a phologolo e a e isang jaaka tshupelo e e dirwang ka molelo e e yang kwa go Jehofa, moya o o jang o kgaolwe mo bathong ba ga one.
26  “‘Mme lo se ka lwa ja madi ape mo mafelong ape fela a lo nnang mo go one, e ka ne e le a nonyane kgotsa a phologolo.
27  Moya ope o o jang madi ape, moya oo o kgaolwe mo bathong ba ga one.’”
28  Mme Jehofa a tswelela go bua le Moshe, a re:
29  “Bua le bomorwa Iseraele, o re, ‘Yo o isetsang Jehofa setlhabelo sa gagwe sa kabalano o tla tlisa tshupelo ya gagwe mo go Jehofa go tswa mo setlhabelong sa gagwe sa kabalano.
30  Diatla tsa gagwe di tla tlisa mafura a a mo sehubeng e le ditshupelo tsa ga Jehofa tse di dirwang ka molelo. O tla a tlisa le sehuba gore a a fokisetse kwa le kwa jaaka tshupelo e e fokwang fa pele ga ga Jehofa.
31  Mme moperesiti a kuise mafura mosi mo sebesong, mme sehuba e nne sa ga Arone le bomorwawe.’
32  “‘Mme o tla naya moperesiti leoto la moja e le karolo e e boitshepo e e tswang mo ditlhabelong tsa lona tsa kabalano.
33  Mongwe wa bomorwa Arone yo o isang madi a ditlhabelo tsa kabalano le mafura, leoto la moja e tla nna la gagwe e le kabelo.
34  Gonne ke tsaya sehuba sa tshupelo e e fokwang le leoto la karolo e e boitshepo mo go bomorwa Iseraele mo ditlhabelong tsa bone tsa kabalano, mme ke tla di naya moperesiti Arone le bomorwawe, e le molao ka bosakhutleng, mo go bomorwa Iseraele.
35  “‘Seno e ne e le kabelo ya boperesiti ya ga Arone le kabelo ya boperesiti ya bomorwawe e e tswang mo ditshupelong tsa ga Jehofa tse di dirwang ka molelo, mo letsatsing le a neng a ba isa ka lone gore ba direle Jehofa jaaka baperesiti,
36  fela jaaka Jehofa a ne a laetse gore ba bo newe mo letsatsing le a neng a ba tlotsa ka lone mo go bomorwa Iseraele. Ke molao ka bosakhutleng mo dikokomaneng tsa bone.’”
37  Ono ke molao ka ga tshupelo e e fisiwang, tshupelo ya dijo tsa ditlhaka le tshupelo ya boleo le tshupelo ya molato le setlhabelo sa go tlhomiwa le setlhabelo sa kabalano,
38  fela jaaka Jehofa a ne a laetse Moshe mo Thabeng ya Sinai mo letsatsing la fa a ne a laela bomorwa Iseraele gore ba isetse Jehofa ditshupelo tsa bone mo nageng ya Sinai.
23  Mme Jehofa a tswelela go bua le Moshe, a re:
2  “Bua le bomorwa Iseraele, o ba reye o re, ‘Meletlo ya dipaka ya ga Jehofa e lo tshwanetseng go e bolela ke dikopano tse di boitshepo. Eno ke meletlo ya me ya dipaka:
3  “‘Tiro e ka nna ya dirwa malatsi a le marataro, mme letsatsi la bosupa ke sabata wa boikhutso jo bo feletseng, kopano e e boitshepo. Lo se ka lwa dira tiro ya mofuta ope. Ke sabata wa ga Jehofa mo mafelong otlhe a lo nnang mo go one.
4  “‘Eno ke meletlo ya dipaka ya ga Jehofa, dikopano tse di boitshepo, e lo tshwanetseng go e bolela ka dinako tsa yone tse di tlhomilweng:
5  Mo kgweding ya ntlha, mo letsatsing la bolesome le bonè la kgwedi, fa gare ga maitseboa a mabedi ke tlolaganyo ya ga Jehofa.
6  “‘Mme letsatsi la bolesome le botlhano la kgwedi eno ke moletlo wa dikuku tse di sa bedisiwang wa ga Jehofa. Lo je dikuku tse di sa bedisiwang malatsi a le supa.
7  Mo letsatsing la ntlha lo tla tshwara kopano e e boitshepo. Lo se ka lwa dira tiro ya mofuta ope ya bonatla.
8  Mme malatsi a le supa lo isetse Jehofa tshupelo e e dirwang ka molelo. Mo letsatsing la bosupa go tla nna le kopano e e boitshepo. Lo se ka lwa dira tiro ya mofuta ope ya bonatla.’”
9  Mme Jehofa a tswelela go bua le Moshe, a re:
10  “Bua le bomorwa Iseraele, mme o ba reye o re, ‘Fa kgabagare lo tsena mo lefatsheng le ke le lo nayang, mme lo robile thobo ya lone, lo tlise ngata ya mabutswapele a thobo ya lona kwa moperesiting.
11  Mme a fokisetse ngata kwa le kwa fa pele ga ga Jehofa gore a lo bonele kamogelo. Moperesiti a e fokisetse kwa le kwa letsatsi fela morago ga sabata.
12  Mme mo letsatsing la fa lo fokisediwa ngata kwa le kwa lo ise phelefu e potlana e e itekanetseng sentle tshupelo, e e mo ngwageng wa yone wa ntlha, e le tshupelo e e fisiwang e e yang kwa go Jehofa;
13  mme jaaka tshupelo ya yone ya dijo tsa ditlhaka, nngwesomeng tse pedi tsa ifa ya bupi jo bo boleta jo bo kolobeditsweng ka leokwane, e le tshupelo e e dirwang ka molelo e e yang kwa go Jehofa, lonko lo lo ritibatsang; le nngwennèng ya hine ya beine e le tshupelo ya yone ya senō.
14  Mme lo se ka lwa ja senkgwe sepe le fa e le dijo tsa ditlhaka tse di besitsweng le fa e le dijo tsa ditlhaka tse disha go fitlha mo go lone letsatsi leno, go fitlha lo tlisa tshupelo ya Modimo wa lona. Ke molao ka bosakhutleng mo dikokomaneng tsa lona mo mafelong otlhe a lo nnang mo go one.
15  “‘Mme lo ipalele bosabata ba le supa go simolola ka letsatsi morago ga sabata, go simolola ka letsatsi la go tlisa ga lona ngata ya tshupelo e e fokwang. Ba itshupe ba feletse.
16  Go ya letsatsing la morago ga sabata wa bosupa, lo bale malatsi a le masome a matlhano, mme lo isetse Jehofa tshupelo e ntšha ya dijo tsa ditlhaka.
17  Lo tlise dinkgwe di le pedi go tswa kwa mafelong a lona a bonno e le tshupelo e e fokwang. E nne tsa nngwesomeng tse pedi tsa ifa ya bupi jo bo boleta. Di besiwe di bedisitswe, jaaka maungo a mabutswapele a a yang kwa go Jehofa.
18  Mme mmogo le dilofo tseno tsa senkgwe, lo ise dikwanyana di le supa tse ditonanyana tse di itekanetseng sentle, nngwe le nngwe e le mo ngwageng wa yone wa ntlha, le powana e le nngwe le diphelefu di le pedi. Di nne tshupelo e e fisiwang e e yang kwa go Jehofa mmogo le tshupelo ya tsone ya dijo tsa ditlhaka le ditshupelo tsa tsone tsa senō jaaka tshupelo e e dirwang ka molelo, ya lonko lo lo ritibatsang lo lo yang kwa go Jehofa.
19  Mme lo ise potsane e le nngwe e le tshupelo ya boleo le dikwanyana di le pedi tse ditonanyana, nngwe le nngwe e na le ngwaga o le mongwe, e le setlhabelo sa kabalano.
20  Mme moperesiti a di fokisetse kwa le kwa mmogo le dinkgwe tsa maungo a mabutswapele, jaaka tshupelo e e fokwang fa pele ga ga Jehofa, mmogo le dikwanyana tse pedi tse ditonanyana. Di tshwanetse gore e nne dilo tse di boitshepo mo go Jehofa tsa moperesiti.
21  Mme lo bolele phatlalatsa mo go lone letsatsi leno; go tla nna le kopano ya lona e e boitshepo. Lo se ka lwa dira tiro ya mofuta ope ya bonatla. Ke molao ka bosakhutleng mo dikokomaneng tsa lona mo mafelong otlhe a lona a bonno.
22  “‘Mme fa lo roba thobo ya lefatshe la lona, lo se ka lwa roba dintlha tsa tshimo ya lona gotlhelele fa lo roba, gape lo se ka lwa sela mo go ronopiwang ga thobo ya lona. Lo go tlogelele yo o bogisiwang le moagi wa moeng. Ke nna Jehofa Modimo wa lona.’”
23  Mme Jehofa a tswelela go bua le Moshe, a re:
24  “Bua le bomorwa Iseraele, o re, ‘Mo kgweding ya bosupa, mo letsatsing la ntlha la kgwedi, lo tshwanetse go nna le boikhutso jo bo feletseng, segopotso ka go gelebetega ga terompeta, kopano e e boitshepo
25  Lo se ka lwa dira tiro ya mofuta ope ya bonatla, mme lo isetse Jehofa tshupelo e e dirwang ka molelo.’”
26  Mme Jehofa a bua gape le Moshe, a re:
27  “Le fa go ntse jalo, letsatsi la bolesome la kgwedi eno ya bosupa ke letsatsi la tetlanyo. Lo nne le kopano e e boitshepo, mme lo bogise meya ya lona lo bo lo isetse Jehofa tshupelo e e dirwang ka molelo.
28  Lo se ka lwa dira tiro ya mofuta ope mo go lone letsatsi leno, ka gonne ke letsatsi la tetlanyo go lo direla tetlanyo fa pele ga ga Jehofa Modimo wa lona;
29  ka gonne moya mongwe le mongwe o o se kitlang o bogisiwa mo go lone letsatsi leno o tla kgaolwa mo bathong ba one.
30  Fa e le moya ope o o tla dirang tiro ya mofuta ope mo go lone letsatsi leno, ke tla senya moya oo mo bathong ba gaone.
31  Lo se ka lwa dira tiro ya mofuta ope. Ke molao ka bosakhutleng mo dikokomaneng tsa lona mo mafelong otlhe a lo nnang mo go one.
32  Ke sabata wa boikhutso jo bo feletseng mo go lona, mme lo bogise meya ya lona mo letsatsing la borobongwe la kgwedi mo maitseboeng. Lo boloke sabata ya lona go tswa maitseboeng go ya maitseboeng.”
33  Mme Jehofa a tswelela go bua le Moshe, a re:
34  “Bua le bomorwa Iseraele, o re, ‘Mo letsatsing la bolesome le botlhano la kgwedi eno ya bosupa ke moletlo wa diobo wa malatsi a le supa wa ga Jehofa.
35  Mo letsatsing la ntlha ke kopano e e boitshepo. Lo se ka lwa dira tiro ya mofuta ope ya bonatla.
36  Malatsi a le supa, lo isetse Jehofa tshupelo e e dirwang ka molelo. Mo letsatsing la borobedi lo nne le kopano e e boitshepo, mme lo isetse Jehofa tshupelo e e dirwang ka molelo. Ke kopano e e masisi. Lo se ka lwa dira tiro ya mofuta ope ya bonatla.
37  “‘Eno ke meletlo ya dipaka ya ga Jehofa e lo tshwanetseng go e bolela phatlalatsa jaaka dikopano tse di boitshepo, gore lo isetse Jehofa tshupelo e e dirwang ka molelo: tshupelo e e fisiwang le tshupelo ya setlhabelo ya dijo tsa ditlhaka le ditshupelo tsa senō kafa thulaganyong ya letsatsi le letsatsi,
38  kwantle ga bosabata ba ga Jehofa le kwantle ga dimpho tsa lona le kwantle ga ditshupelo tsotlhe tsa lona tsa maikano le kwantle ga ditshupelo tsotlhe tsa lona tse di dirwang ka go rata, tse lo tshwanetseng go di naya Jehofa.
39  Le fa go ntse jalo, mo letsatsing la bolesome le botlhano la kgwedi ya bosupa, fa lo phuthile kungo ya lefatshe, lo keteke moletlo wa ga Jehofa malatsi a le supa. Mo letsatsing la ntlha ke boikhutso jo bo feletseng le mo letsatsing la borobedi ke boikhutso jo bo feletseng.
40  Mme mo letsatsing la ntlha lo itseele leungo la ditlhare tse dintlentle, makakaba a magolo a ditlhare tsa mokolane le dikala tse dikgolo tsa ditlhare tse di tletseng dikala le madibonoka a mokgatšha o o phothoselang, mme lo ipele fa pele ga ga Jehofa Modimo wa lona malatsi a le supa.
41  Mme lo o keteke jaaka moletlo wa ga Jehofa malatsi a le supa mo ngwageng. Jaaka molao ka bosakhutleng mo nakong ya dikokomana tsa lona, lo o keteke mo kgweding ya bosupa.
42  Lo nne mo diobong malatsi a le supa. Batho botlhe ba mo Iseraele ba nne mo diobong,
43  gore dikokomana tsa lona di tle di itse gore ke ne ka dira gore bomorwa Iseraele ba nne mo diobong fa ke ne ke ba ntsha mo lefatsheng la Egepeto. Ke nna Jehofa Modimo wa lona.’”
44  Ka jalo Moshe a bua le bomorwa Iseraele ka meletlo ya dipaka ya ga Jehofa.
22  Mme Jehofa a bua gape le Moshe, a re:
2  “Bua le Arone le bomorwawe, gore ba nne ba itomolotse mo dilong tse di boitshepo tsa bomorwa Iseraele mme ba se ka ba itshepolola leina la me le le boitshepo mo dilong tse ba di intshepisetsang. Ke nna Jehofa.
3  Ba reye o re, ‘Go ya le dikokomana tsa lona, motho ope wa bana botlhe ba lona yo o atamelang dilo tse di boitshepo, tse bomorwa Iseraele ba tla di itshepisetsang Jehofa, fa boitshekologo jwa gagwe bo sa ntse bo le mo go ene, moya oo o kgaolwe o tswe fa pele ga me. Ke nna Jehofa.
4  Ga go na motho ope wa bana ba ga Arone yo e tla reng fa a le molepero kgotsa a na le keleketlo a bo a ka ja dilo tse di boitshepo go fitlha a itsheka, le fa e le yo o amang ope yo o itshekolotsweng ke moya o o suleng kgotsa monna yo go tswang peo mo go ene,
5  le fa e le motho yo o amang selo sepe se se nyeulang se se mo itshekologetseng kgotsa a ama motho yo o mo itshekologetseng ka ga boitshekologo bope jwa gagwe.
6  Moya o o amang sepe se se ntseng jalo o tshwanetse go itshekologa go fitlha maitseboa e bile o se ka wa ja sepe sa dilo tse di boitshepo, mme o tlhape nama ya one mo metsing.
7  Fa letsatsi le phirimile, a itsheke gape, mme morago ga moo a ka nna a ja dingwe tsa dilo tse di boitshepo, ka gonne ke senkgwe sa gagwe.
8  Gape a se ka a ja mmele ope o o setseng o sule kgotsa sepe se se gagogantsweng ke dibatana tsa naga gore a itshekololwe ke gone. Ke nna Jehofa.
9  “‘Mme ba boloke boikarabelo jo ba nang le jone mo go nna, gore ba se ka ba leofa ka ntlha ya go sa bo boloke mme ba tshwanelwa ke go swa ka ntlha ya gone ka gonne ba ne ba bo itshepolola. Ke nna Jehofa yo o ba itshepisang.
10  “‘Mme motswakwa ope a se ka a ja sepe se se boitshepo. Ope yo o thibeletseng le moperesiti kgotsa modiri yo o thapilweng a se ka a ja sepe se se boitshepo.
11  Mme fa go direga gore moperesiti a reke moya, e le theko ka madi a gagwe, ka tsela eo o ka nna wa kopanela mo go se jeng le ene. Fa e le batlhanka ba ba tsholetsweng mo ntlong ya gagwe, ka tsela eo ba ka nna ba kopanela mo go jeng senkgwe sa gagwe.
12  Mme fa go direga gore morwadia moperesiti a nne wa monna yo e leng motswakwa, ka tsela eo a se ka a ja moneelo wa dilo tse di boitshepo.
13  Mme fa go direga gore morwadia moperesiti a nne motlholagadi kgotsa a tlhalwe a se na bana, mme a tshwanelwa ke go boela kwa ntlong ya ga rraagwe jaaka mo bosheng jwa gagwe, a ka nna a ja sengwe sa senkgwe sa ga rraagwe; mme ga go na motswakwa ope gotlhelele yo o tla se jang.
14  “‘Jaanong fa go direga gore motho a je selo se se boitshepo ka phoso, o tshwanetse gore morago ga moo a se oketse ka nngwetlhanong ya sone mme a neye moperesiti selo se se boitshepo.
15  Ka jalo ba se ka ba itshepolola dilo tse di boitshepo tsa bomorwa Iseraele, tse ba tla ntshetsang Jehofa moneelo ka tsone,
16  mme tota ba dira gore ba sikare kotlhao ya go nna molato ka ntlha ya go ja ga bone dilo tsa bone tse di boitshepo; gonne ke nna Jehofa yo o ba itshepisang.’”
17  Mme Jehofa a tswelela go bua le Moshe, a re:
18  “Bua le Arone le bomorwawe le bomorwa Iseraele botlhe, o ba reye o re, ‘Fa e le motho ope wa ntlo ya Iseraele kgotsa moagi mongwe wa moeng mo Iseraele yo o isang tshupelo ya gagwe, a e isetsa maikano ape a bone kgotsa ditshupelo dipe tsa bone tse ba di dirang ka go rata, tse ba tla di isetsang Jehofa e le tshupelo e e fisiwang,
19  gore ba lo bonele kamogelo e tshwanetse gore e bo e itekanetse sentle, e le e tonanyana mo motlhapeng, mo diphelefung tse di potlana kgotsa mo dipoding.
20  Lo se ka lwa isa sepe se go nang le bogole mo go sone, gonne ga se kitla se lo bonela kamogelo.
21  “‘Mme fa go direga gore motho a isetse Jehofa setlhabelo sa kabalano gore a diragatse maikano kgotsa e le tshupelo e e dirwang ka go rata, e tshwanetse go nna e e itekanetseng sentle mo motlhapeng kgotsa mo letsomaneng, gore lo bone kamogelo. Go se ka ga nna le bogole bope gotlhelele mo go yone.
22  Sepe se se foufetseng kgotsa se se robegileng kgotsa se se segegileng kgotsa se se nang le kakana kgotsa se se tletseng magogo kgotsa se se duleng dipodi, lo se ka lwa isetsa Jehofa sepe sa tseno, le gone lo se ka lwa beela Jehofa tshupelo epe ya tsone e e dirwang ka molelo mo godimo ga sebeso.
23  Fa e le poo kgotsa nku e e nang le karolo ya mmele e telele thata kgotsa e khutshwane thata, lo ka nna lwa e dira tshupelo e e dirwang ka go rata; mme ga e kitla e amogelwa fa e dirisediwa maikano.
24  Lo se ka lwa isetsa Jehofa e dikgeleswa tsa yone tsa bonna di tšhwatlilweng kgotsa di thubilweng kgotsa di somotsweng kgotsa di kgaotsweng, le gone lo se ka lwa di isa tshupelo mo lefatsheng la lona.
25  Mme sepe sa tseno se se tswang mo seatleng sa motswakwa lo se ka lwa se isa jaaka senkgwe sa Modimo wa lona, ka gonne go bola ga tsone go mo go tsone. Di na le bogole. Ga di kitla di amogelwa mo go lona.’”
26  Mme Jehofa a bua gape le Moshe, a re:
27  “Fa go direga gore go tsalwe poo kgotsa phelefu e potlana kgotsa podi, a e tswelele e na le mmaayone malatsi a le supa, mme go simolola mo letsatsing la borobedi go ya pele e tla amogelwa jaaka tshupelo, tshupelo e e dirwang ka molelo e e yang kwa go Jehofa.
28  Fa e le poo le nku, lo se ka lwa e tlhaba mmogo le ngwana wa yone mo letsatsing le le lengwe fela.
29  “Mme fa go direga gore lo ntshetse Jehofa setlhabelo sa go ntsha ditebogo, lo se ntshe gore lo iponele kamogelo.
30  E tshwanetse go jewa mo letsatsing leo. Lo se ka lwa tlogela epe ya yone go fitlha mo mosong. Ke nna Jehofa.
31  “Mme lo boloke ditaolo tsa me lo bo lo di dire. Ke nna Jehofa.
32  Lo se ka lwa itshepolola leina la me le le boitshepo, mme ke tshwanetse go itshepisiwa mo gare ga bomorwa Iseraele. Ke nna Jehofa yo o lo itshepisang,
33  Yo o lo ntshang mo lefatsheng la Egepeto gore ke itshupe ke le Modimo mo go lona. Ke nna Jehofa.”
6  Mme Jehofa a tswelela go bua le Moshe, a re:
2  “Fa go direga gore moya o leofe ka go itshwara ka go tlhoka boikanyegi mo go Jehofa a bo a tsietsa mongwe ka ene kaga sengwe se se mo tlhokomelong ya gagwe kgotsa sebeelo mo seatleng kgotsa bonokwane kgotsa a direla mongwe ka ene ka boferefere,
3  kgotsa a bona sengwe se se latlhegileng a bo a tsietsa ka sone a ikana ka maaka kaga sepe sa dilo tsotlhe tse motho a ka di dirang gore a leofe ka tsone;
4  foo go tla diragala gore fa a ka leofa a bo ruri a nna molato, o tla busa selo se se thukuthilweng se a se thukuthileng kgotsa selo se se tserweng ka dikgoka se a se tsereng ka boferefere kgotsa selo se se mo tlhokomelong ya gagwe se se neng sa bewa mo tlhokomelong ya gagwe kgotsa selo se se latlhegileng se a se boneng,
5  kgotsa sepe fela se a ka ikanang ka sone ka maaka, o tla se duelela ka selekanyo sa sone se se tletseng, mme o tla se oketsa ka nngwetlhanong ya sone. O tla se naya yo e leng sa gagwe mo letsatsing le go ntshiwang bosupi jwa molato wa gagwe ka lone.
6  Mme e le tshupelo ya gagwe ya molato, o tla tlisa mo go Jehofa phelefu e e itekanetseng sentle e e tswang mo letsomaneng ya tshupelo ya molato, e e yang kwa moperesiting, go ya ka tlhwatlhwa e e akanyeditsweng.
7  Mme moperesiti a mo direle tetlanyo fa pele ga ga Jehofa, mme ka jalo a itshwarelwe sepe sa dilo tsotlhe tse a ka nnang a di dira se se felelang ka gore a nne molato ka ntlha ya sone.”
8  Mme Jehofa a tswelela go bua le Moshe, a re:
9  “Laela Arone le bomorwawe, o re, ‘Ono ke molao wa tshupelo e e fisiwang: Tshupelo e e fisiwang e tla nna mo leisong mo sebesong bosigo jotlhe go fitlha mo mosong, mme molelo wa sebeso o tla gotsiwa mo go sone.
10  Mme moperesiti a apare seaparo se se mo tlhaolang sa leloba, mme a apese nama ya gagwe marokgwe a kafa teng a leloba. Go tswa foo a ntshe melora e e mafura ya tshupelo e e fisiwang e molelo o e lailang ka metlha mo sebesong, a e beye fa thoko ga sebeso.
11  Mme a apole diaparo tsa gagwe a bo a apara diaparo tse dingwe, mme a ntshetse melora e e mafura kwa lefelong le le phepa kwa ntle ga bothibelelo.
12  Mme molelo o o mo sebesong o bolokwe o ntse o tuka mo go sone. O se ka wa tima. Moperesiti a fise dikgong mo go one moso le moso a bo a baya tshupelo e e fisiwang ka thulaganyo mo go one, mme a kuise dinama tse di mafura tsa ditlhabelo tsa kabalano mosi mo go one.
13  Molelo o tla bolokwa o ntse o tuka ka metlha mo sebesong. O se ka wa tima.
14  “‘Jaanong ono ke molao wa tshupelo ya dijo tsa ditlhaka: Lona bomorwa Arone, e iseng fa pele ga ga Jehofa fa pele ga sebeso.
15  Mme mongwe wa bone a tabole selekanyo sa seatla sa bongwe jwa bupi jo bo boleta jwa tshupelo ya dijo tsa ditlhaka le lengwe la leokwane la yone le lebano lotlhe le le mo tshupelong ya dijo tsa ditlhaka, mme a di kuise mosi mo sebesong jaaka lonko lo lo ritibatsang lo lo yang kwa go Jehofa lwa segopotso sa lone.
16  Mme mo go salang ga yone Arone le bomorwawe ba tla go ja. Go tla jelwa mo lefelong le le boitshepo jaaka dikuku tse di sa bedisiwang. Ba tla go jela mo lolwapeng lwa mogope wa bokopanelo.
17  Go se ka ga besiwa ka sepe se se bedisitsweng. Ke go ba neile go nna kabelo ya bone e e tswang mo ditshupelong tsa me tse di dirwang ka molelo. Ke selo se se boitshepotshepo, jaaka tshupelo ya boleo le jaaka tshupelo ya molato.
18  Motho mongwe le mongwe wa monna mo go bomorwa Arone o tla go ja. Ke kabelo ya bosakhutleng go ya le dikokomana tsa lona e e tswang mo ditshupelong tsa ga Jehofa tse di dirwang ka molelo. Sengwe le sengwe se se ka di amang se tla nna boitshepo.’”
19  Mme Jehofa a tswelela go bua le Moshe, a re:
20  “Eno ke tshupelo ya ga Arone le bomorwawe e ba tla e isetsang Jehofa mo letsatsing la go tlodiwa ga gagwe: nngwesomeng ya ifa ya bupi jo bo boleta e le tshupelo ya dijo tsa ditlhaka ka metlha, sephatlo sa yone mo mosong le sephatlo sa yone mo maitseboeng.
21  E dirwe ka leokwane mo paneng. O e tlise e tlhakantswe sentle. O ise dithathana tsa mo go dubilweng ga tshupelo ya dijo tsa ditlhaka jaaka lonko lo lo ritibatsang lo lo yang kwa go Jehofa.
22  Mme moperesiti, ene yo o tloditsweng mo boemong jwa gagwe mo go bomorwawe, o tla e dira. Ke molao ka bosakhutleng: Jaaka tshupelo e e feletseng, e tla dirwa gore e kuele mosi kwa go Jehofa.
23  Mme tshupelo nngwe le nngwe ya dijo tsa ditlhaka ya moperesiti e tshwanetse go nna tshupelo e e feletseng. E se ka ya jewa.”
24  Mme Jehofa a tswelela go bua le Moshe, a re:
25  “Bua le Arone le bomorwawe, o re, ‘Ono ke molao wa tshupelo ya boleo: Tshupelo ya boleo e tla tlhabelwa fa pele ga ga Jehofa mo lefelong le tshupelo e e fisiwang e tlhabelwang mo go lone ka metlha. Ke selo se se boitshepotshepo.
26  Moperesiti yo o e isetsang boleo o tla e ja. E tla jelwa mo lefelong le le boitshepo mo lolwapeng lwa mogope wa bokopanelo.
27  “‘Sengwe le sengwe se se ka amang nama ya yone se tla nna boitshepo, mme fa ope a kgatšha mangwe a madi a yone mo seaparong, o tlhatswetse se a se kgatšhang madi mo lefelong le le boitshepo.
28  Mme sejana sa letsopa se e bedisediwang mo go sone se tšhwetlakanngwe. Fa e le gore e ne ya bedisediwa mo sejaneng sa kgotlho, foo se gotlhiwe se bo se tsokodiwe ka metsi.
29  “‘Motho mongwe le mongwe wa monna mo baperesiting o tla e ja. Ke selo se se boitshepotshepo.
30  Le fa go ntse jalo, go se ka ga jewa tshupelo epe ya boleo e mangwe a madi a yone a tla tlisiwang mo teng ga mogope wa bokopanelo go dira tetlanyo mo lefelong le le boitshepo. E fisiwe ka molelo.
21  Mme Jehofa a tswelela go raya Moshe a re: “Bua le baperesiti, bomorwa Arone, mme o ba reye o re, ‘Ga go na ope yo o tla iteswafatsang mo gare ga batho ba gagabo ka ntlha ya moya o o suleng.
2  Mme wa losika lwa gagwe lwa madi yo a leng gaufi le ene, mmaagwe le rraagwe le morwawe le morwadie le morwarraagwe
3  le kgaitsadie, kgarebane e e gaufi le ene, e e iseng e tsewe ke monna ope, a ka nna a iteswafatsa ka ntlha ya yone.
4  A se ka a iteswafatsa ka ntlha ya [mosadi yo o nang le] mong wa gagwe mo gare ga batho ba gagabo gore a iitshepolole.
5  Ba se ka ba itira mafatla mo ditlhogong, e bile ba se ka ba beola dintlha tsa ditedu tsa bone, gape ba se ka ba itshega nama.
6  Ba itshupe ba le boitshepo mo Modimong wa bone, mme ba se ka ba itshepolola leina la Modimo wa bone, ka gonne ke ba ba isang ditshupelo tsa ga Jehofa tse di dirwang ka molelo, senkgwe sa Modimo wa bone; mme ba itshupe ba le boitshepo.
7  Ba se ka ba tsaya seaka kgotsa mosadi yo o sentsweng; gape ba se ka ba tsaya mosadi yo o tlhalaneng le monna wa gagwe, ka gonne moperesiti yoo o boitshepo mo Modimong wa gagwe.
8  Ka jalo o mo itshepise, ka gonne ke yo o isang senkgwe sa Modimo wa gago. A itshupe a le boitshepo mo go wena, ka gonne nna Jehofa, yo ke lo itshepisang, ke boitshepo.
9  “‘Jaanong fa go direga gore morwadia moperesiti a iitshepolole ka go dira boaka, o itshepolola rraagwe. O tshwanetse go fisiwa mo molelong.
10  “‘Mme fa e le moperesiti yo mogolo wa bomorwarraagwe yo leokwane le le tlotsang le neng le tla tshelwa mo tlhogong ya gagwe le yo seatla sa gagwe se neng se thatafaditswe gore a apare diaparo, a se ka a letla tlhogo ya gagwe go nna e sa baakanngwa, gape a se ka a gagola diaparo tsa gagwe.
11  Gape a se ka a tla mo moyeng ope o o suleng. A se ka a iteswafaletsa rraagwe le mmaagwe.
12  Gape a se ka a tswa mo lefelong le le boitshepo le gone a se ka a itshepolola lefelo le le boitshepo la Modimo wa gagwe, ka gonne letshwao la boineelo, leokwane le le tlotsang la Modimo wa gagwe, le mo go ene. Ke nna Jehofa.
13  “‘Fa e le ene, a tseye mosadi mo bokgarebeng jwa gagwe.
14  Fa e le motlholagadi kgotsa mosadi yo o tlhadilweng le yo o sentsweng, seaka, a se ka a tsaya ope wa bano, mme a tseye kgarebane mo bathong ba gagabo go nna mosadi.
15  A se ka a itshepolola losika lwa gagwe mo bathong ba gagabo, ka gonne ke nna Jehofa yo o mo itshepisang.’”
16  Mme Jehofa a tswelela go bua le Moshe, a re:
17  “Bua le Arone, o re, ‘Ga go na motho ope wa losika lwa gago go ya le dikokomana tsa bone yo o nang le bogole bongwe yo o ka atamelang a tla go isa senkgwe sa Modimo wa gagwe.
18  Fa go direga gore go bo go na le motho ope yo o nang le bogole bongwe, a se ka a atamela: motho yo o foufetseng kgotsa yo o golafetseng kgotsa yo nko ya gagwe e fatogileng kgotsa yo karolo e nngwe ya gagwe ya mmele e leng telele thata,
19  kgotsa monna yo o robegileng lonao kgotsa yo o robegileng seatla,
20  kgotsa yo o nang le serota kgotsa a le mosesane kgotsa a na le bolwetse jwa matlho kgotsa a tletse magogo kgotsa a tswa dipodi kgotsa a thubegile dikgeleswa tsa bonna.
21  Motho ope wa losika lwa ga moperesiti Arone yo o nang le bogole bongwe mo go ene a se ka a atamela gore a ise ditshupelo tsa ga Jehofa tse di dirwang ka molelo. O na le bogole. A se ka a atamela gore a ise senkgwe sa Modimo wa gagwe.
22  A ka nna a ja senkgwe sa Modimo wa gagwe se se tswang mo dilong tse di boitshepotshepo le mo dilong tse di boitshepo.
23  Le fa go ntse jalo, a se ka a atamela sesiro, e bile a se ka a atamela sebeso, ka gonne o na le bogole; le gone a se ka a itshepolola lefelo la me le le boitshepo, gonne ke nna Jehofa yo o ba itshepisang.’”
24  Ka jalo Moshe a bua le Arone le bomorwawe le bomorwa Iseraele botlhe.
25  Mme Jehofa a bua gape le Moshe mo Thabeng ya Sinai, a re:
2  “Bua le bomorwa Iseraele, o ba reye o re, ‘Fa kgabagare lo tla mo lefatsheng le ke le lo nayang, foo lefatshe leo le bolokele Jehofa sabata.
3  Lo jale peo mo tshimong ya lona dingwaga di le thataro, gape lo pome tshimo ya lona ya mofine dingwaga di le thataro, lo phuthe kungo ya lefatshe.
4  Mme mo ngwageng wa bosupa lefatshe leo le nne le sabata wa boikhutso jo bo feletseng, sabata wa ga Jehofa. Lo se ka lwa jala peo mo tshimong ya lona, gape lo se ka lwa poma tshimo ya lona ya mofine.
5  Lo se ka lwa roba mo go medileng ga ditlhaka tse di tshologileng tsa thobo ya lona, gape lo se ka lwa fula morara wa mofine wa lona o o sa pongwang. Lefatshe leo le nne le ngwaga wa boikhutso jo bo feletseng.
6  Mme sabata wa lefatshe leo o lo direle dijo, wena le motlhanka wa gago le lelata la gago le modiri wa gago yo o thapilweng le yo o thibeletseng le wena, ba ba nnang le wena e le baagi ba baeng,
7  le seruiwa sa gago le sebatana sa naga e e mo lefatsheng la gago. Kungo yotlhe ya lone e nne dijo.
8  “‘Mme o ipalele bosabata ba le supa ba dingwaga, dingwaga di le supa ga supa, mme malatsi a bosabata ba le supa ba dingwaga a fitlhe go dingwaga di le masome a manè le borobongwe mo go lona.
9  Mme o dire gore lonaka lwa segalo se se kwa godimo lo utlwale mo kgweding ya bosupa mo letsatsing la bolesome la kgwedi; lo dire gore lonaka lo utlwale mo lefatsheng lotlhe la lona mo letsatsing la tetlanyo.
10  Mme lo itshepise ngwaga wa bomasome a matlhano lo bo lo bolele kgololego mo lefatsheng mo banning botlhe ba lone. E tla nna Jubile mo go lona, mme lo busetse mongwe le mongwe kwa thuong ya gagwe lo bo lo busetse mongwe le mongwe kwa lelapeng la gagabo.
11  Ngwaga oo wa bomasome a matlhano e tla nna Jubile mo go lona. Lo se ka lwa jala peo le fa e le go roba mo go medileng ga lefatshe ga ditlhaka tse di tshologileng le fa e le go fula morara wa mefine ya lone e e sa pongwang.
12  Gonne ke Jubile. E tshwanetse go nna selo se se boitshepo mo go lona. Lo ka nna lwa ja se lefatshe le se ungwang kwa tshimong.
13  “‘Mo ngwageng ono wa Jubile lo busetse mongwe le mongwe kwa thuong ya gagwe.
14  Mme fa go direga gore lo rekisetse mongwe ka lona dithoto tse di rekisiwang kgotsa lo reka mo seatleng sa mongwe ka lona, lo se ka lwa fosetsana.
15  O reke mo go mongwe ka wena ka palo ya dingwaga morago ga Jubile; a go rekisetse ka palo ya dingwaga tsa thobo.
16  A oketse tlhwatlhwa ya yone ya theko go ya ka bontsi jwa dingwaga, gape a fokotse tlhwatlhwa ya yone ya theko go ya ka bonnye jwa dingwaga, ka gonne o go rekisetsa palo ya thobo.
17  Mme ope a se ka a fosetsa mongwe ka ene, mme o boife Modimo wa gago, ka gonne ke nna Jehofa Modimo wa gago.
18  Ka jalo lo diragatse melao ya me lo bo lo boloke ditshwetso tsa me tsa boatlhodi mme lo di diragatse. Foo lo tla nna mo lefatsheng ka polokesego.
19  Mme ruri lefatshe le tla ntsha maungo a lone, lo tla ja gore lo bo lo kgore lo bo lo nna mo go lone ka polokesego.
20  “‘Mme fa go direga gore lo re: “Re tlile go ja eng mo ngwageng wa bosupa e re ka re ka se ka ra jala peo kgotsa ra phutha thobo ya rona?”
21  fa go ntse jalo ruri ke tla lo laolela tshegofatso ya me mo ngwageng wa borataro, mme e tla ungwa thobo ya yone dingwaga di le tharo.
22  Mme lo jale peo mo ngwageng wa borobedi lo bo lo je thobo ya bogologolo go fitlha mo ngwageng wa borobongwe. Lo tla ja ya bogologolo go fitlha thobo ya yone e tla.
23  “‘Ka jalo lefatshe le se ka la rekisediwa ruri, ka gonne lefatshe ke la me. Gonne mo ponong ya me lo baagi ba baeng le bathibeledi.
24  Mme mo lefatsheng lotlhe la thuo ya lona lo neye lefatshe tshwanelo ya go rekolola.
25  “‘Fa go direga gore morwarrago a humanege mme a tshwanelwa ke go rekisa nngwe ya thuo ya gagwe, morekolodi yo o amanang le ene thata o tshwanetse go tla mme a rekolole se morwarraagwe a se rekisitseng.
26  Mme fa go direga gore motho ope a bo a se na morekolodi mme seatla sa gagwe se bapala e bile a bona mo go lekaneng go se rekolola,
27  a a bale dingwaga go simolola ka ya fa a ne a se rekisa mme a busetse madi ape a a setseng kwa mothong yo a neng a se mo rekisetsa, mme a boele kwa thuong ya gagwe.
28  “‘Mme fa seatla sa gagwe se sa bone mo go lekaneng go go mmusetsa, se a se rekisitseng se tswelele se le mo seatleng sa yo o se rekileng go fitlha mo ngwageng wa Jubile; mme se tswe ka Jubile, mme a boele kwa thuong ya gagwe.
29  “‘Jaanong fa go direga gore motho a rekise ntlo ya bonno mo motseng o o ageletsweng ka dipota, tshwanelo ya gagwe ya thekololo e tswelele go fitlha ngwaga o o simolotseng ka nako ya go e rekisa ga gagwe o fela; tshwanelo ya gagwe ya thekololo e tswelele ngwaga otlhe.
30  Mme fa e ka se ka ya rekololwa pele ngwaga o o tletseng o tla bowelong jwa one, ntlo e e mo motseng o o nang le lobota le yone e emele ruri jaaka thoto ya moreki wa yone mo nakong ya dikokomana tsa gagwe. E se ka ya tswa ka Jubile.
31  Le fa go ntse jalo, matlo a metsana e e se nang lobota go e dikologa a tshwanetse go kaiwa jaaka karolo ya tshimo ya naga eo. Tshwanelo ya yone ya thekololo e tswelele, mme e tswe ka Jubile.
32  “‘Fa e le metse ya Balefi e e nang le matlo a metse ya thuo ya bone, tshwanelo ya thekololo ya Balefi e tswelele ka bosakhutleng.
33  Mme fa thoto ya Balefi e sa rekololwe, ntlo e e rekisitsweng mo motseng wa thuo ya gagwe le yone e tswe ka Jubile; ka gonne matlo a metse ya Balefi ke thuo ya bone mo gare ga bomorwa Iseraele.
34  Mo godimo ga moo, naga ya mafulo a metse ya bone e se ka ya rekisiwa, ka gonne ke thuo ya bone ka bosakhutleng.
35  “‘Mme fa go direga gore morwarrago a humanege mme a tlhoka madi fa thoko ga gago, o mo tshegetse. A nne a ntse a tshela le wena jaaka moagi wa moeng le mothibeledi.
36  O se ka wa tsaya morokotso le koketso e ntsi thata mo go ene, mme o boife Modimo wa gago; mme morwarrago a nne a ntse a tshela le wena.
37  O se ka wa mo naya madi a gago ka morokotso, gape o se ka wa ntsha dijo tsa gago ka go batla koketso e ntsi thata.
38  Ke nna Jehofa Modimo wa lona, yo o lo ntshitseng kwa lefatsheng la Egepeto gore ke lo neye lefatshe la Kanana, gore ke itshupe ke le Modimo wa lona.
39  “Gape fa go direga gore morwarrago a humanege fa thoko ga gago mme a tshwanelwa ke go ithekisa mo go wena, o se ka wa mo dirisa jaaka modiri mo tirelong ya botlhanka.
40  A nne le wena jaaka modiri yo o thapilweng, jaaka mothibeledi. A go direle go fitlha mo ngwageng wa Jubile.
41  Mme a tswe mo go wena, ene mmogo le bomorwawe, mme a boele kwa lelapeng la gagwe, mme a boele kwa thuong ya borraagwemogologolwane.
42  Gonne bone ke batlhanka ba me ba ke ba ntshitseng kwa lefatsheng la Egepeto. Ba se ka ba ithekisa ka tsela e motlhanka a rekisiwang ka yone.
43  O se ka wa mo gataka ka go mo patika, mme o boife Modimo wa gago.
44  Fa e le motlhanka wa gago le lelata la gago ba e nnang ba gago ba tswa mo ditšhabeng tse di lo dikologileng, lo ka nna lwa reka motlhanka le lelata mo go tsone.
45  Le mo go bomorwa bathibeledi ba ba nnang le lona e le baagi ba baeng, lo ka nna lwa reka mo go bone, le mo malapeng a bone a a nang le lona a ba a tsholetseng mo lefatsheng la lona; mme ba nne thuo ya lona.
46  Mme lo ba fetisetse mo go bomorwaalona morago ga lona jaaka boswa gore ba ba rue ka bosakhutleng. Lo ka nna lwa ba dirisa jaaka badiri, mme bomorwarraalona e leng bomorwa Iseraele, lo se ka lwa ba gataka, mongwe mo godimo ga yo mongwe, ka go ba patika.
47  “‘Mme fa go direga gore seatla sa moagi wa moeng kgotsa yo o thibeletseng le wena se hume, mme morwarrago a humanegile fa thoko ga gagwe mme a tshwanelwa ke go ithekisa mo moaging wa moeng kgotsa mo go yo o thibeletseng le wena, kgotsa mo lelokong la lelapa la moagi wa moeng,
48  fa a sena go ithekisa, tshwanelo ya thekololo e tla tswelela mo go ene. Mongwe wa bomorwarraagwe a ka nna a mo rekolola.
49  Kgotsa rangwanaagwe kgotsa morwa rangwanaagwe a ka nna a mo rekolola, kgotsa ope wa losika lwa gagwe lwa madi, mongwe wa lelapa la gagabo, a ka nna a mo rekolola. “‘Kgotsa fa seatla sa gagwe se humile, le ene a a ithekolole.
50  Mme a bale le moreki wa gagwe go simolola ka ngwaga o a neng a ithekisa mo go ene ka one go fitlha ka ngwaga wa Jubile, mme madi a thekiso ya gagwe a tsamaisane le palo ya dingwaga. A tswelele le ene ka tsela e malatsi a tiro ya modiri yo o thapilweng a balwang ka yone.
51  Fa go sa ntse go na le dingwaga di le dintsi, a a duele tlhwatlhwa ya gagwe ya thekololo ka madi a a lekanang le tsone a theko ya gagwe.
52  Mme fa go setse dingwaga di le mmalwa fela go fitlha ka ngwaga wa Jubile, foo a a ipalele. A a duele tlhwatlhwa ya gagwe ya thekololo e e tsamaisanang le dingwaga tsa gagwe.
53  A nne le ene jaaka modiri yo o thapilweng ngwaga le ngwaga. A se ka a mo gataka ka go mo patika fa pele ga matlho a gago.
54  Le fa go ntse jalo, fa a sa kgone go ithekolola tumalanong le dilo tseno, foo a a tswe mo ngwageng wa Jubile, ene mmogo le bomorwawe.
55  “‘Gonne bomorwa Iseraele ke batlhanka mo go nna. Ke batlhanka ba me ba ke neng ka ba ntsha kwa lefatsheng la Egepeto. Ke nna Jehofa Modimo wa lona.
13  Mme Jehofa a bua le Moshe le Arone, a re:
2  “Fa go direga gore motho a tswe boswata mo letlalong la nama ya gagwe kgotsa logogo kgotsa lesophi mme le fetoga sebetso sa lepero, foo a a tlisiwe kwa go moperesiti Arone kgotsa kwa go mongwe wa bomorwawe e leng baperesiti.
3  Mme moperesiti a lebe sebetso se se mo letlalong la nama. Fa moriri o o mo sebetsong o fetogile o le mosweu mme ponalo ya sebetso e le boteng go feta letlalo la nama ya gagwe, ke sebetso sa lepero. Mme moperesiti a se lebe, mme a mmolele e le yo o itshekologileng.
4  Mme fa lesophi le le lesweu mo letlalong la nama ya gagwe mme ponalo ya lone e se boteng go feta letlalo le moriri wa lone o sa fetoga go nna mosweu, foo moperesiti a tlhaolele yo o nang le sebetso kwa thoko malatsi a le supa.
5  Mme moperesiti a mo lebe mo letsatsing la bosupa, mme fa ka tsela e go lebegang ka yone sebetso se eme, sebetso se sa anamela mo letlalong, moperesiti a mo tlhaolele kwa thoko gape malatsi a mangwe a le supa.
6  “Mme moperesiti a mo lebe lekgetlo la bobedi mo letsatsing la bosupa, mme fa sebetso se le looto mme sebetso se sa anamela mo letlalong, moperesiti a mmolele e le yo o itshekileng. E ne e le logogo. Mme a tlhatswe diaparo tsa gagwe a itsheke.
7  Mme fa kwantle ga pelaelo logogo lo anametse mo letlalong morago ga a sena go bonala kwa moperesiting go tlhomamisa go itsheka ga gagwe, a a bonale lekgetlo la bobedi fa pele ga moperesiti,
8  mme moperesiti a lebe; mme fa logogo lo anametse mo letlalong, foo moperesiti a mmolele e le yo o itshekologileng. Ke lepero.
9  “Fa go direga gore sebetso sa lepero se tswe motho, o tshwanetse gore a tlisiwe kwa moperesiting.
10  Mme moperesiti a lebe; mme fa go na le boswata jo bosweu mo letlalong mme bo fetotse moriri go nna mosweu le nama e e sa omelelang e e tshelang e le mo boswateng,
11  ke lepero le le nnelang ruri mo letlalong la nama ya gagwe; mme moperesiti a mmolele e le yo o itshekologileng. A se ka a mo tlhaolela kwa thoko, gonne o itshekologile.
12  Jaanong fa kwantle ga pelaelo lepero le tswa mo letlalong, mme lepero leno le bipa letlalo lotlhe la yo o nang le sebetso go tswa mo tlhogong go ya kwa lonaong mo ponong yotlhe ya matlho a moperesiti;
13  moperesiti a lebile mme a fitlhela lepero le bipile nama yotlhe ya gagwe, foo a a bolele sebetso e le se se itshekileng. Sotlhe fela se fetogile go nna sesweu. O itshekile.
14  Mme mo letsatsing le nama e e tshelang e bonalang mo go lone, o tla itshekologa.
15  Mme moperesiti a lebe nama e e tshelang, mme a mmolele e le yo o itshekologileng. Nama e e tshelang e itshekologile. Ke lepero.
16  Kgotsa fa go direga gore nama e e tshelang e boe mme e bo e fetoga e nna tshweu, foo a a tle mo moperesiting.
17  Mme moperesiti a mo lebe, mme fa sebetso se fetogile se le sesweu, foo moperesiti a bolele sebetso e le se se itshekileng. O itshekile.
18  “Fa e le nama yone, fa go direga gore tlhagala e tswe mo letlalong la yone mme e bo e fola,
19  mme mo boemong jwa tlhagala go dule boswata jo bosweu kgotsa lesophi le le bosweu jo bohibitswana, foo a a ipontshe moperesiti.
20  Mme moperesiti a lebe, mme fa ponalo ya lone e le kwa tengnyana ga letlalo mme moriri wa lone o fetogile o le mosweu, foo moperesiti a mmolele e le yo o itshekologileng. Ke sebetso sa lepero. Le dule mo tlhagaleng.
21  Mme fa moperesiti a le leba, mme bona, go se na moriri o mosweu mo go lone mme le se boteng go feta letlalo e bile le le bofitlha, foo moperesiti a mo tlhaolele kwa thoko malatsi a le supa.
22  Mme fa kwantle ga pelaelo le anama mo letlalong, foo a moperesiti a mmolele e le yo o itshekologileng. Ke sebetso.
23  Mme fa go ka tswa lesophi mo boemong jwa lone, ga le a anama, ke go ruruga ga tlhagala; mme moperesiti a mmolele e le yo o itshekileng.
24  “Kgotsa fa go direga gore go nne le lobadi mo letlalong la nama e le la molelo, mme nama e e sa omelelang ya lobadi e bo e nna lesophi le le bosweu jo bohibitswana kgotsa le lesweu,
25  foo moperesiti a le lebe; mme fa moriri o fetogile go nna mosweu mo lesophing mme ponalo ya lone e le boteng go feta letlalo, ke lepero. Le dule mo lobading, mme moperesiti a mmolele e le yo o itshekologileng. Ke sebetso sa lepero.
26  Mme fa moperesiti a le leba, mme bona, go se na moriri o mosweu mo lesophing e bile le se kwa tengnyana ga letlalo mme le le bofitlha, foo moperesiti a mo tlhaolele kwa thoko malatsi a le supa.
27  Mme moperesiti a mo lebe mo letsatsing la bosupa. Fa kwantle ga pelaelo le anama mo letlalong, foo moperesiti a mmolele e le yo o itshekologileng. Ke sebetso sa lepero.
28  Mme fa lesophi le tswa mo boemong jwa lone, ga le a anama mo letlalong mme le looto, ke go swatoga ga lobadi; mme moperesiti a mmolele e le yo o itshekileng, ka gonne ke go ruruga ga lobadi.
29  “Fa e le monna kgotsa mosadi, fa go direga gore lepero le mo tswe mo tlhogong kgotsa mo seledung,
30  foo moperesiti a lebe sebetso; mme fa ponalo ya sone e le boteng go feta letlalo, mme moriri o le mosetlha mme o se montsi mo go sone, moperesiti a bolele yo o ntseng jalo e le yo o itshekologileng. Ke go wa mo go sa tlwaelegang ga moriri. Ke lepero la tlhogo kgotsa la seledu.
31  Mme fa go direga gore moperesiti a bone sebetso sa go wa mo go sa tlwaelegang ga moriri, mme bona! ponalo ya sone e se boteng go feta letlalo e bile go se na moriri o montsho mo go sone, foo moperesiti a tlhaolele sebetso sa go wa mo go sa tlwaelegang ga moriri kwa thoko malatsi a le supa.
32  Mme moperesiti a lebe sebetso mo letsatsing la bosupa; mme fa go wa mo go sa tlwaelegang ga moriri go sa anama, e bile go sa tswa moriri ope o mosetlha mo go sone mme ponalo ya go wa mo go sa tlwaelegang ga moriri e se boteng go feta letlalo,
33  foo a a ipeole, mme ga a kitla a beola go wa mo go sa tlwaelegang ga moriri; mme moperesiti a tlhaolele go wa mo go sa tlwaelegang ga moriri kwa thoko malatsi a le supa gape.
34  “Mme moperesiti a lebe go wa mo go sa tlwaelegang ga moriri mo letsatsing la bosupa; fa go wa mo go sa tlwaelegang ga moriri go sa anama mo letlalong, mme ponalo ya gone e se boteng go feta letlalo, foo moperesiti a mmolele e le yo o itshekileng, mme a tlhatswe diaparo tsa gagwe a itsheke.
35  Fa go wa mo go sa tlwaelegang ga moriri kwantle ga pelaelo go anama mo letlalong morago ga go tlhomamisa go itsheka ga gagwe,
36  foo moperesiti a mmone; mme fa go wa mo go sa tlwaelegang ga moriri go aname mo letlalong, moperesiti ga a tlhoke go tlhatlhoba moriri o mosetlha; o itshekologile.
37  Mme fa go bonala go wa ga moriri mo go sa tlwaelegang go eme mme moriri o montsho o godile mo go one, go wa mo go sa tlwaelegang ga moriri go fodile. O itshekile, mme moperesiti a mmolele e le yo o itshekileng.
38  “Fa e le monna kgotsa mosadi, fa go direga gore ba tswe masophi mo letlalong, masophi a masweu,
39  foo moperesiti a lebe; mme fa masophi mo letlalong la nama ya bone a le bosweu jo bo bofitlha, ke go swatoga mo go seng kotsi. Go dule mo letlalong. O itshekile.
40  “Fa e le monna ene, fa go direga gore tlhogo ya gagwe e nne le lefatla, ke lefatla. O itshekile.
41  Mme fa tlhogo ya gagwe e nna lefatla fa pele, ke lefatla la phatla. O itshekile.
42  Mme fa go direga gore sebetso se se bosweu jo bohibitswana se tswe mo lefatleng la phogo kgotsa la phatla, ke lepero le le tswang mo lefatleng la phogo ya gagwe kgotsa la phatla ya gagwe.
43  Mme moperesiti a mo lebe; mme fa go na le go swatoga ga sebetso se se bosweu jo bohibitswana mo lefatleng la phogo ya gagwe kgotsa la phatla ya gagwe jaaka ponalo ya lepero mo letlalong la nama,
44  ke molepero. O itshekologile. Moperesiti o tshwanetse go mmolela e le yo o itshekologileng. Sebetso sa gagwe se mo tlhogong ya gagwe.
45  Fa e le molepero yo sebetso se leng mo go ene, diaparo tsa gagwe di tshwanetse go gagolwa, mme tlhogo ya gagwe e se ka ya baakanngwa, a bipe ditedu tsa dipounama mme a goe a re, ‘Boitshekologo, boitshekologo!’
46  O tla nna a itshekologile malatsi otlhe a sebetso se leng mo go ene ka one. O itshekologile. O tshwanetse go nna kwa thoko. Lefelo la gagwe la bonno le kwa ntle ga bothibelelo.
47  “Fa e le seaparo sone, fa go direga gore go tswe sebetso sa lepero mo go sone, e ka ne e le mo seaparong sa boboa kgotsa mo seaparong sa leloba,
48  kgotsa mo ditlhaleng tse di tlhamalalang kgotsa mo ditlhaleng tse di kgabaganyang tsa leloba le tsa boboa, kgotsa mo letlalong kgotsa mo go sepe fela se se dirilweng ka letlalo,
49  mme go bo go tswa sebetso se se botala jo bosetlhana kgotsa jo bohibitswana mo seaparong kgotsa mo letlalong kgotsa mo ditlhaleng tse di tlhamalalang kgotsa mo ditlhaleng tse di kgabaganyang kgotsa mo selwaneng sepe fela sa letlalo, ke sebetso sa lepero, mme se tshwanetse go bontshiwa moperesiti.
50  Mme moperesiti a bone sebetso, mme a tlhaolele sebetso seo kwa thoko malatsi a le supa.
51  Fa a bone sebetso mo letsatsing la bosupa, gore sebetso se aname mo seaparong kgotsa mo ditlhaleng tse di tlhamalalang kgotsa mo ditlhaleng tse di kgabaganyang kgotsa mo letlalong le le dirisediwang sepe fela se letlalo le ka tswang le dirilwe ka sone, sebetso seo ke lepero le le kotsi. Le itshekologile.
52  Mme a a fise seaparo kgotsa ditlhale tse di tlhamalalang kgotsa ditlhale tse di kgabaganyang mo boboweng kgotsa mo lelobeng, kgotsa selwana sepe sa letlalo se sebetso se ka tswang mo go sone, ka gonne ke lepero le le kotsi. Se tshwanetse go fisiwa mo molelong.
53  “Mme fa moperesiti a leba, mme bona, lepero le bo le sa anama mo seaparong kgotsa mo ditlhaleng tse di tlhamalalang kgotsa mo ditlhaleng tse di kgabaganyang kgotsa mo selwaneng sepe fela sa letlalo,
54  moperesiti a laole gore ba tlhatswe se lepero le leng mo go sone, mme a se tlhaolele kwa thoko malatsi a mangwe gape a le supa.
55  Mme moperesiti a lebe sebetso fa se sena go tlhatswiwa, mme fa sebetso se sa fetola tebego ya sone mme le fa go ntse jalo sebetso se sa anama, se itshekologile. O se fise mo molelong. Ke sebata se se kwa teng mo setshubabeng se se nama e e ditlhale kafa tlase ga sone kgotsa kwa ntle ga sone.
56  “Mme fa moperesiti a lebile, mme bona, sebetso se le bofitlha fa se sena go tlhatswiwa, foo a a se gagole a se ntshe mo seaparong kgotsa mo letlalong kgotsa mo ditlhaleng tse di tlhamalalang kgotsa mo ditlhaleng tse di kgabaganyang.
57  Le fa go ntse jalo, fa se sa ntse se bonala mo seaparong kgotsa mo ditlhaleng tse di tlhamalalang kgotsa mo ditlhaleng tse di kgabaganyang kgotsa mo selwaneng sepe fela sa letlalo, se a tswa. O fise mo molelong le fa e le eng fela se sebetso se leng mo go sone.
58  Fa e le seaparo kgotsa ditlhale tse di tlhamalalang kgotsa ditlhale tse di kgabaganyang kgotsa selwana sepe fela sa letlalo se o ka se tlhatswang, fa sebetso se nyeletse mo go tsone, foo se tlhatswiwe lekgetlo la bobedi; mme se itsheke.
59  “Ono ke molao wa sebetso sa lepero mo seaparong sa boboa kgotsa sa leloba, kgotsa mo ditlhaleng tse di tlhamalalang kgotsa mo ditlhaleng tse di kgabaganyang, kgotsa mo selwaneng sepe fela sa letlalo, gore se tle se bolelwe e le se se itshekileng kgotsa se bolelwe e le se se itshekologileng.”
14  Mme Jehofa a tswelela go bua le Moshe, a re:
2  “Ono e tla nna molao wa molepero mo letsatsing la go tlhomamisa go itsheka ga gagwe, fa a tshwanetse go tlisiwa kwa moperesiting.
3  Mme moperesiti a tswele kwa ntle ga bothibelelo, mme moperesiti a lebe; fa sebetso sa lepero se fodile mo moleperong,
4  foo moperesiti a ntshe taolo; mme, gore a iitshekise, a a itseele dinonyane tse pedi tse di tshelang tse di itshekileng le logong lwa mosedara le letsela le le bohibidu jo bo letlhololo jwa khokhase le mosiama.
5  Mme moperesiti a ntshe taolo, mme nonyane e le nngwe e bolaelwe mo sejaneng sa letsopa mo godimo ga metsi a a phepa.
6  Fa e le nonyane e e tshelang yone, a e tseye le logong lwa mosedara le letsela le le bohibidu jo bo letlhololo jwa khokhase le mosiama, mme a di ine tsone le nonyane e e tshelang mo mading a nonyane e e neng ya bolaelwa mo godimo ga metsi a a phepa.
7  Morago ga moo a a kgatšhe ga supa mo go yo o iitshekisang lepero mme a mmolele e le yo o itshekileng, mme a romele nonyane e e tshelang kwa nageng e e bulegileng.
8  “Mme yo o iitshekisang a tlhatswe diaparo tsa gagwe a ba a beola moriri otlhe wa gagwe a tlhape mo metsing a itsheke, morago ga moo a ka nna a tsena mo bothibelelong. Mme a nne kwa ntle ga mogope wa gagwe malatsi a le supa.
9  Mme go tla diragala mo letsatsing la bosupa gore a beole moriri otlhe wa gagwe mo tlhogong le mo seledung le dintshi tsa gagwe. Ee, a beole moriri otlhe wa gagwe, mme a tlhatswe diaparo tsa gagwe a ba a tlhapise nama ya gagwe mo metsing; mme a itsheke.
10  “Mme mo letsatsing la borobedi a tseye diphelefu tse pedi tse dipotlana tse di itekanetseng sentle le kwanyana e le nngwe e namagadi e e itekanetseng sentle, e e mo ngwageng wa yone wa ntlha, le tharosomeng ya ifa ya bupi jo bo boleta e le tshupelo ya dijo tsa ditlhaka tse di kolobeditsweng ka leokwane le selekanyo se le sengwe sa loge sa leokwane;
11  mme moperesiti yo o mmolelang e le yo o itshekileng a ise motho yo o iitshekisang, le dilo, fa pele ga ga Jehofa kwa kgorong ya mogope wa bokopanelo.
12  Mme moperesiti a tseye phelefu e le nngwe e potlana mme a e ise e le tshupelo ya molato mmogo le selekanyo sa loge sa leokwane mme a di fokisetse kwa le kwa jaaka tshupelo e e fokwang fa pele ga ga Jehofa.
13  Mme a tlhabele phelefu e potlana mo lefelong le tshupelo ya boleo le tshupelo e e fisiwang di tlhabelwang mo go lone ka metlha, mo lefelong le le boitshepo, ka gonne, jaaka tshupelo ya boleo, tshupelo ya molato ke ya moperesiti. Ke selo se se boitshepotshepo.
14  “Mme moperesiti a tseye mangwe a madi a tshupelo ya molato, mme moperesiti a a beye mo loretong lwa tsebe ya moja ya yo o iitshekisang le mo monwaneng wa kgonotswe wa seatla sa gagwe sa moja le mo monwaneng o mogolo wa lonao lwa gagwe lwa moja.
15  Mme moperesiti a tseye sengwe sa selekanyo sa loge sa leokwane mme a se tshele mo legofing la moperesiti la molema.
16  Mme moperesiti a ine monwana wa gagwe wa moja mo leokwaneng le le mo legofing la gagwe la molema mme a kgatšhe lengwe la leokwane ka monwana wa gagwe ga supa fa pele ga ga Jehofa.
17  Mo leokwaneng le lengwe lotlhe le le mo legofing la gagwe moperesiti o tla baya lengwe la lone mo loretong lwa tsebe ya moja ya yo o iitshekisang le mo monwaneng wa kgonotswe wa seatla sa gagwe sa moja le mo monwaneng o mogolo wa lonao lwa gagwe lwa moja mo godimo ga madi a tshupelo ya molato.
18  Mme mo go salang ga leokwane le le mo legofing la moperesiti o tla go tshela mo tlhogong ya yo o iitshekisang, mme moperesiti o tla mo direla tetlanyo fa pele ga ga Jehofa.
19  “Mme moperesiti a ise tshupelo ya boleo a ba a direle yo o iitshekisang tetlanyo mo boitshekologong jwa gagwe, mme morago ga moo o tla tlhaba tshupelo e e fisiwang.
20  Mme moperesiti a ise tshupelo e e fisiwang le tshupelo ya dijo tsa ditlhaka mo sebesong, mme moperesiti a mo direle tetlanyo; mme a itsheke.
21  “Le fa go ntse jalo, fa e le motho wa maemo a a kwa tlase e bile a se na dithata tse di lekaneng, foo a a tseye phelefu e potlana e le nngwe jaaka tshupelo ya molato ya tshupelo e e fokwang gore a mo direle tetlanyo le nngwesomeng ya ifa ya bupi jo bo boleta jo bo kolobeditsweng ka leokwane jaaka tshupelo ya dijo tsa ditlhaka le selekanyo sa loge sa leokwane,
22  le maeba a mabedi kgotsa maphoi a mannye a mabedi, go ya kafa a nang le dithata ka gone, mme le lengwe e nne la tshupelo ya boleo mme le lengwe la tshupelo e e fisiwang.
23  Mme mo letsatsing la borobedi a di tlise kwa moperesiting kwa kgorong ya mogope wa bokopanelo fa pele ga ga Jehofa go tlhomamisa go itsheka ga gagwe.
24  “Mme moperesiti a tseye phelefu e potlana ya tshupelo ya molato le selekanyo sa loge sa leokwane, mme moperesiti a di fokisetse kwa le kwa jaaka tshupelo e e fokwang fa pele ga ga Jehofa.
25  Mme a tlhabe phelefu e potlana ya tshupelo ya molato, mme moperesiti a tseye mangwe a madi a tshupelo ya molato mme a a beye mo loretong lwa tsebe ya moja ya yo o iitshekisang le mo monwaneng wa kgonotswe wa seatla sa gagwe sa moja le mo monwaneng o mogolo wa lonao lwa gagwe lwa moja.
26  Mme moperesiti a tshele lengwe la leokwane mo legofing la molema la moperesiti.
27  Mme moperesiti a kgatšhe ka monwana wa gagwe wa moja lengwe la leokwane le le mo legofing la gagwe la molema ga supa fa pele ga ga Jehofa.
28  Mme moperesiti a beye lengwe la leokwane le le mo legofing la gagwe mo loretong lwa tsebe ya moja ya yo o iitshekisang le mo monwaneng wa kgonotswe wa seatla sa gagwe sa moja le mo monwaneng o mogolo wa lonao lwa gagwe lwa moja mo lefelong la madi a tshupelo ya molato.
29  Mme leokwane le le setseng le le mo legofing la moperesiti o tla le tshela mo tlhogong ya yo o iitshekisang gore a mo direle tetlanyo fa pele ga ga Jehofa.
30  “Mme a ise lengwe la maeba kgotsa la maphoi a mannye a a ka tswang a na le dithata tsa go a bona,
31  lengwe la one le a ka tswang a na le dithata tsa go le bona e le la tshupelo ya boleo mme le lengwe e le la tshupelo e e fisiwang mmogo le tshupelo ya dijo tsa ditlhaka; mme moperesiti a direle yo o iitshekisang tetlanyo fa pele ga ga Jehofa.
32  “Ono ke molao wa yo sebetso sa lepero se neng se le mo go ene yo o ka tswang a se na dithata fa a tlhomamisa go itsheka ga gagwe.”
33  Mme Jehofa a bua le Moshe le Arone, a re:
34  “Fa lo tla mo lefatsheng la Kanana, le ke le lo nayang go nna thuo, mme ke baya sebetso sa lepero mo ntlong ya lefatshe le lo le ruang,
35  yo ntlo e leng ya gagwe o tshwanetse gore a tle go bolelela moperesiti, a re, ‘Sengwe se se tshwanang le sebetso se bonetse mo go nna mo ntlong.’
36  Mme moperesiti a ntshe ditaelo, mme ba ntshe dilo tse di mo ntlong pele ga moperesiti a tsena a tla go bona sebetso, gore a se ka a bolela sengwe le sengwe mo ntlong e le se se itshekologileng; mme morago ga moo moperesiti o tla tsena a tla go bona ntlo.
37  Fa a bone sebetso, fa sebetso se le mo dipoteng tsa ntlo, se na le dikhuti tse di botala jo bosetlhana kgotsa tse di khibitswana, mme ponalo ya tsone e le kwa tengnyana ga lobota,
38  foo moperesiti a tswe mo ntlong a ye kwa kgorong ya ntlo mme a tlhaolele ntlo kwa thoko malatsi a le supa.
39  “Mme moperesiti a boe mo letsatsing la bosupa mme a lebe; mme fa sebetso se aname mo dipoteng tsa ntlo,
40  foo moperesiti a ntshe ditaelo, mme ba somole maje a sebetso se leng mo go one, ba a latlhele kwa ntle ga motse kwa lefelong le le itshekologileng.
41  Mme o tla dira gore ntlo e falwe gotlhe fela kafa teng, mme ba tshele seretse sa letsopa se ba se epileng kwa ntle ga motse mo lefelong le le itshekologileng.
42  Mme ba tseye maje a mangwe ba a tsenye mo boemong jwa maje a pele; mme o tla dira gore go tsewe seretse se se farologaneng sa letsopa, mme a dire gore go dilwe ntlo ka sone.
43  “Le fa go ntse jalo, fa sebetso se boa mme se tswa ntlo morago ga maje a sena go somolwa le morago ga go fala ntlo le go e dila,
44  foo moperesiti a tsene mme a lebe; mme fa sebetso se aname mo ntlong, ke lepero le le kotsi mo ntlong. E itshekologile.
45  Mme a dire gore ntlo e rutlwe mmogo le maje a yone le dikota tsa yone le seretse sotlhe sa letsopa sa ntlo mme e isiwe kwa ntle ga motse kwa lefelong le le itshekologileng.
46  Mme le fa e le mang yo o tsenang mo ntlong mo go lepe la malatsi a e tlhaoletsweng kwa thoko ka one o tla itshekologa go fitlha maitseboa;
47  mme le fa e le mang yo o lalang mo ntlong eo a tlhatswe diaparo tsa gagwe, mme le fa e le mang yo o jang mo ntlong eo a tlhatswe diaparo tsa gagwe.
48  “Le fa go ntse jalo, fa go direga gore ka tsela epe fela moperesiti a tle a ba a leba, mme bona, sebetso se sa anama mo ntlong morago ga go dila ntlo, foo moperesiti a bolele ntlo e le e e itshekileng, ka gonne sebetso se fodile.
49  Mme gore a itshekise ntlo mo boleong a a tseye dinonyane tse pedi le logong lwa mosedara le letsela le le bohibidu jo bo letlhololo jwa khokhase le mosiama.
50  Mme a bolaele nonyane e nngwe mo sejaneng sa letsopa mo godimo ga metsi a a phepa.
51  Mme a tseye logong lwa mosedara le mosiama le letsela le le bohibidu jo bo letlhololo jwa khokhase le nonyane e e tshelang mme a di ine mo mading a nonyane e e neng ya bolaelwa mo metsing a a phepa, mme a a kgatšhe ga supa go ela kwa ntlong.
52  Mme a itshekise ntlo mo boleong ka madi a nonyane le metsi a a phepa le nonyane e e tshelang le logong lwa mosedara le mosiama le letsela le le bohibidu jo bo letlhololo jwa khokhase.
53  Mme a romele nonyane e e tshelang kwa ntle ga motse kwa nageng e e bulegileng mme a direle ntlo tetlanyo; mme e itsheke.
54  “Ono ke molao ka ga sebetso sepe sa lepero le ka ga go wa mo go sa tlwaelegang ga moriri
55  le ka ga lepero la seaparo le mo ntlong,
56  le ka ga go swatoga le logogo le lesophi,
57  gore go newe ditaelo fa sengwe se itshekologile le fa sengwe se itshekile. Ono ke molao ka ga lepero.”
19  Mme Jehofa a bua gape le Moshe, a re:
2  “Bua le phuthego yotlhe ya bomorwa Iseraele, o ba reye o re, ‘Lo itshupe lo le boitshepo, ka gonne nna Jehofa Modimo wa lona ke boitshepo.
3  “‘Mongwe le mongwe a boife mmaagwe le rraagwe, mme lo boloke bosabata ba me. Ke nna Jehofa Modimo wa lona.
4  Lo se ka lwa retologela kwa medimong e e se nang mosola, gape lo se ka lwa itirela medimo e e thetsweng. Ke nna Jehofa Modimo wa lona.
5  “‘Jaanong fa go direga gore lo ntshetse Jehofa setlhabelo sa kabalano, lo se ntshetse go iponela kamogelo
6  Se jewe mo letsatsing la setlhabelo sa lona le mo letsatsing le le latelang, mme se se salang go fitlha mo letsatsing la boraro se fisiwe mo molelong.
7  Le fa go ntse jalo, fa go direga gore ka tsela epe se jewe mo letsatsing la boraro, ke selo se se leswe. Ga se kitla se amogelwa.
8  Mme yo o se jang o tla arabela tlolo ya gagwe, ka gonne o itshepolotse selo se se boitshepo sa ga Jehofa; mme moya oo o kgaolwe mo bathong ba ga one.
9  “‘Mme fa lo roba thobo ya lefatshe la lona, lo se ka lwa roba dintlha tsa tshimo ya lona gotlhelele, gape lo se ka lwa sela mo go ronopiwang ga tshimo ya lona.
10  Gape, lo se ka lwa phutha mo go salang ga tshimo ya lona ya mofine, le gone lo se ka lwa sela morara o o gasameng wa tshimo ya lona ya mofine. Lo di tlogelele yo o bogisiwang le moagi wa moeng. Ke nna Jehofa Modimo wa lona.
11  “‘Lo se ka lwa utswa, gape lo se ka lwa tsietsa, le gone ope a se ka a direla mongwe ka ene ka go aka.
12  Lo se ka lwa ikanela maaka ka leina la me, gore lo itshepolole leina la Modimo wa lona. Ke nna Jehofa.
13  O se ka wa direla mongwe ka wena ka boferefere, gape o se ka wa thukutha. Tuelo ya modiri yo o thapilweng e se ka ya nna bosigo jotlhe le wena go fitlha mo mosong.
14  “‘O se ka wa hutsa motho yo o susu, gape o se ka wa baya sekgopi fa pele ga sefofu; mme o boife Modimo wa gago. Ke nna Jehofa.
15  “‘Lo se ka lwa dira ka go tlhoka tshiamiso mo katlholong. O se ka wa tshwara motho wa maemo a a kwa tlase ka go tlhaola, gape motho yo mogolo ka maemo, o se ka wa mo rata bogolo go ba bangwe. O atlhole mongwe ka wena ka tshiamiso.
16  “‘O se ka wa tsamayatsamaya mo gare ga batho ba gaeno ka boikaelelo jwa go senya motho leina. O se ka wa ema kgatlhanong le madi a mongwe ka wena. Ke nna Jehofa.
17  “‘O se ka wa tlhoa morwarrago mo pelong ya gago. Ruri o kgalemele mongwe ka wena, gore o se ka wa sikara boleo mmogo le ene.
18  “‘O se ka wa ipusolosetsa le fa e le go tshwara bomorwa batho ba gaeno ka pelo; mme o rate mongwe ka wena jaaka o ithata. Ke nna Jehofa.
19  “Lo boloke melao ya me: O se ka wa gwedisanya diruiwa tsa gago tsa mefuta e mebedi. O se ka wa jala tshimo ya gago ka dipeo tsa mefuta e mebedi, gape o se ka wa baya mo go wena seaparo sa ditlhale tsa mefuta e mebedi, di tlhakantswe.
20  “‘Jaanong fa go direga gore monna a lale le mosadi go bo go tswa peo mo go ene, fa e le lelata le le tlhaoletsweng monna yo mongwe, mme a ise a gololwe ka tsela epe le fa e le go newa kgololesego, kotlhao e tshwanetse go nna teng. Ba se ka ba bolawa, ka gonne o ne a sa gololwa.
21  Mme monna a tlise tshupelo ya gagwe ya molato kwa go Jehofa kwa kgorong ya mogope wa bokopanelo, phelefu ya tshupelo ya molato.
22  Mme moperesiti a mo direle tetlanyo ka phelefu ya tshupelo ya molato fa pele ga ga Jehofa ka ntlha ya boleo jwa gagwe jo a bo dirileng; mme boleo jwa gagwe jo a bo dirileng o tla bo itshwarelwa.
23  “‘Mme fa go direga gore lo tsene mo lefatsheng, lo bo lo jala setlhare sepe fela sa dijo, gape lo lebe maungo a sone e le a a sa itshekang jaaka “letlalo la bonna” la one. A tla tswelela a sa rupa mo go lona dingwaga di le tharo. A se ka a jewa.
24  Mme mo ngwageng wa bonè maungo otlhe a sone a tla nna selo se se boitshepo sa go itumela ga kwa moletlong go itumelelwa Jehofa.
25  Mme mo ngwageng wa botlhano lo ka nna lwa ja maungo a sone gore lo tle lo ikokeletse maungo a sone. Ke nna Jehofa Modimo wa lona.
26  “‘Lo se ka lwa ja sepe mmogo le madi. “‘Lo se ka lwa batla ditshupo, gape lo se ka lwa dira maselamose.
27  “‘Lo se ka lwa ipeola moriri o o kafa dithoko bokhutshwane, le gone o se ka wa senya dintlha tsa ditedu tsa gago.
28  “‘Gape lo se ka lwa itshegaka nama lo itshegakela moya o o suleng, gape lo se ka lwa itsenya matshwao a a sa phimogeng. Ke nna Jehofa.
29  “‘O se ka wa itshekolola morwadio ka go mo dira seaka, gore lefatshe le se ka la dira boaka mme lefatshe la tlala ka maitsholo a a repileng.
30  “‘Lo boloke bosabata ba me, gape lo sisimoge lefelo la me le le boitshepo. Ke nna Jehofa.
31  “‘Lo se ka lwa retologela kwa go ba ba buang le meya, le gone lo se ka lwa lopa kgakololo ya ba ba dirang tiro ya go bolelela ditiragalo pele, gore lo itshekololwe ke bone. Ke nna Jehofa Modimo wa lona.
32  “‘O nanoge fa pele ga moriri o mosweu, mme o tlotle motho yo o tsofetseng, o boife Modimo wa gago. Ke nna Jehofa.
33  “‘Mme fa go direga gore moagi wa moeng a age le wena e le moeng mo lefatsheng la lona, lo se ka lwa mo sotla.
34  Moagi wa moeng yo o agileng le lona e le moeng o tshwanetse go nna jaaka motho wa mo lefatsheng la ga lona; mme o mo rate jaaka o ithata, gonne lo ne lwa nna baagi ba baeng kwa lefatsheng la Egepeto. Ke nna Jehofa Modimo wa lona.
35  “‘Lo se ka lwa dira ka go tlhoka tshiamiso fa lo atlhola, fa lo lekanya, fa lo lekanya bokete kgotsa fa lo lekanya diedi.
36  Lo nne le dikale tse di tlhomameng, dilekanya bokete tse di tlhomameng, ifa e e tlhomameng le hine e e tlhomameng. Ke nna Jehofa Modimo wa lona, yo o lo ntshitseng kwa lefatsheng la Egepeto.
37  Ka jalo lo boloke melao ya me yotlhe le ditshwetso tsa me tsotlhe tsa boatlhodi, mme lo di dire. Ke nna Jehofa.’”
24  Mme Jehofa a bua le Moshe a re:
2  “Laela bomorwa Iseraele gore ba go tlele leokwane le le itshekileng la motlhware o o kgobilweng la lobone, gore o tshube lobone ka metlha.
3  Arone a lo beye sentle kafa ntle ga sesiro sa Tshupo mo mogopeng wa bokopanelo fa pele ga ga Jehofa ka metlha go simolola maitseboa go fitlha mo mosong. Ke molao ka bosakhutleng mo nakong ya dikokomana tsa lona.
4  A beye dipone sentle mo godimo ga setlhomo sa lobone sa gouta e e itshekileng fa pele ga ga Jehofa ka metlha.
5  “Mme o tseye bupi jo bo boleta o bo o bo besa o bo dira dikuku di le lesome le bobedi tse di bopegileng jaaka maseka. Nngwesomeng tse pedi tsa ifa di ye mo kukung nngwe le nngwe e e bopegileng jaaka leseka.
6  Mme o di beye di tlhatlagane ka ditlhopha tse pedi, go tlhatlagane di le thataro mo setlhopheng sengwe le sengwe, mo godimo ga tafole ya gouta e e itshekileng fa pele ga ga Jehofa.
7  Mme o beye lebano le le itshekileng mo godimo ga setlhopha sengwe le sengwe se di tlhatlaganeng mo go sone, mme le nne senkgwe sa segopotso, tshupelo e e dirwang ka molelo e e yang kwa go Jehofa.
8  A se beye sentle fa pele ga ga Jehofa ka metlha mo letsatsing lengwe le lengwe la sabata morago ga le lengwe. Ke kgolagano le bomorwa Iseraele ka bosakhutleng.
9  Mme e nne sa ga Arone le bomorwawe, ba se jele mo lefelong le le boitshepo, ka gonne ke selo se se boitshepotshepo mo go ene se se tswang mo ditshupelong tsa ga Jehofa tse di dirwang ka molelo, jaaka molao ka bosakhutleng.”
10  Jaanong morwa mosadi wa Moiseraele, yo le fa go ntse jalo e neng e le morwa monna wa Moegepeto, a tswela kwa gare ga bomorwa Iseraele, mme morwa mosadi wa Moiseraele le monna wa Moiseraele ba simolola go lwa mo bothibelelong.
11  Mme morwa mosadi wa Moiseraele a simolola go gobolola Leina le go le hutsa. Ka jalo ba mo tlisa kwa go Moshe. Mme leina la ga mmaagwe e ne e le Shelomithe, morwadia Diberi wa lotso lwa ga Dana.
12  Morago ga moo ba mo tsenya mo kgolegong go fitlha go nna le polelo e e utlwalang sentle mo go bone go ya ka lefoko la ga Jehofa.
13  Jehofa a bua le Moshe, a re:
14  “Yo o neng a hutsa mo ntshetse kwa ntle ga bothibelelo; mme botlhe ba ba mo utlwileng ba beye diatla tsa bone mo tlhogong ya gagwe, mme phuthego yotlhe e mo kgobotletse ka maje.
15  Mme o bue le bomorwa Iseraele o re, ‘Fa go direga gore motho ope a hutse Modimo wa gagwe, foo a a arabele boleo jwa gagwe.
16  Ka jalo ruri mogobolodi wa leina la ga Jehofa o tshwanetse go bolawa. Ruri phuthego yotlhe e mo kgobotletse ka maje. Moagi wa moeng fela jaaka motho wa mo lefelong leo, a bolawe ka ntlha ya go gobolola ga gagwe Leina leo.
17  “‘Mme fa go direga gore motho a iteye moya ope wa motho gore o bo o swe, ruri o tshwanetse go bolawa.
18  Mme yo o iteileng moya wa seruiwa gore se bo se swe o tshwanetse go o duelela, moya mo boemong jwa moya.
19  Mme fa go direga gore motho a bakele mongwe ka ene bogole, foo, fela jaaka a dirile, o tshwanetse go direlwa jalo.
20  Go robega mo boemong jwa go robega, leitlho mo boemong jwa leitlho, leino mo boemong jwa leino; mofuta wa bogole jo a dirang gore bo nne teng mo mothong, ke jo bo tshwanetseng jwa dirwa gore bo nne teng mo go ene.
21  Yo o iteileng phologolo gore e bo e swe o tshwanetse go e duelela, mme yo o iteileng motho gore a bo a swe o tshwanetse go bolawa.
22  “‘Tshwetso e le nngwe ya boatlhodi e tshwanetse go tswelela e dira mo go lona. Moagi wa moeng a tshwane fela le motho wa mo lefelong la lona, ka gonne ke nna Jehofa Modimo wa lona.’”
23  Morago ga moo Moshe a bua le bomorwa Iseraele, mme ba ntshetsa kwa ntle ga bothibelelo yo o neng a hutsitse, mme ba mo kgobotletsa ka maje. Ka gone bomorwa Iseraele ba dira fela jaaka Jehofa a ne a laetse Moshe.
5  “‘Jaanong fa go direga gore moya o leofe ka go bo o utlwile go tlhapadiwa phatlalatsa mme e le mosupi kgotsa a bone seo kgotsa a itse ka sone, fa a sa se bege, foo a a arabele tlolo ya gagwe.
2  “‘Kgotsa fa moya o ama selo sengwe se se itshekologileng, e ka ne e le setoto sa sebatana se se itshekologileng sa naga kgotsa setoto sa seruiwa se se itshekologileng kgotsa setoto sa sebopiwa se se itshekologileng se se nyeulang, le mororo go mo fitlhegetse, le fa go ntse jalo o itshekologile e bile o molato.
3  Kgotsa fa go direga gore a ame boitshekologo jwa motho ka ga boitshekologo bope jwa gagwe jo a ka itshekologang ka jone, le mororo go ne go mo fitlhegetse, mme ene ka boene jaanong a itse ka gone, foo o molato.
4  “‘Kgotsa fa go direga gore moya o ikane gore o bo o bue ka dipounama tsa one o sa akanye, go dira bosula kgotsa go dira molemo, ka ga sepe fela se motho a ka se buang a ikana, le mororo go ne go mo fitlhegetse, mme jaanong a itse ka gone, foo o molato ka ga sengwe sa dilo tseno.
5  “‘Mme go tla diragala gore fa a nna molato ka ga sengwe sa dilo tseno, foo a a ipolele gore o leofile ka tsela efe.
6  Mme a tlise tshupelo ya gagwe ya molato kwa go Jehofa ya boleo jwa gagwe jo a bo dirileng, e leng, e namagadi go tswa mo letsomaneng, kwanyana e namagadi kgotsa potsane e namagadi, ya tshupelo ya boleo; mme moperesiti a mo direle tetlanyo ya boleo jwa gagwe.
7  “‘Le fa go ntse jalo, fa a se na mo go lekaneng go bona nku, a a tlise maeba a mabedi kgotsa maphoi a mabedi a mannye kwa go Jehofa e le tshupelo ya gagwe ya molato ya boleo jo a bo dirileng, le lengwe e le la tshupelo ya boleo mme le lengwe e le la tshupelo e e fisiwang.
8  Mme a a tlise kwa moperesiting, yo o tla isang la tshupelo ya boleo pele a ba a le komola tlhogo fa pele ga molala wa lone, mme a se ka a le kgaoganya.
9  Mme a kgatšhe mangwe a madi a tshupelo ya boleo mo letlhakoreng la sebeso, mme madi a a salang a tla tshololelwa kwa tlase mo sebesong. Ke tshupelo ya boleo.
10  Mme le lengwe o tla le isa e le tshupelo e e fisiwang kafa mokgweng wa gale le gale; mme moperesiti a mo direle tetlanyo ya boleo jwa gagwe jo a bo dirileng, mme a bo itshwarelwe.
11  “‘Jaanong fa a se na dithata tsa go bona maeba a mabedi kgotsa maphoi a mabedi a mannye, foo a tlise e le tshupelo ya gagwe ya boleo jo a bo dirileng, nngwesomeng ya ifa ya bupi jo bo boleta ya tshupelo ya boleo. A se ka a tshela leokwane mo go yone gape a se ka a baya lebano mo go yone, gonne ke tshupelo ya boleo.
12  Mme a e tlise mo moperesiting, mme moperesiti a tabole mo go yone selekanyo sa seatla sa gagwe jaaka segopotso sa yone mme a e kuise mosi mo sebesong mo ditshupelong tsa ga Jehofa tse di dirwang ka molelo. Ke tshupelo ya boleo.
13  Mme moperesiti a mo direle tetlanyo ya boleo jwa gagwe jo a bo dirileng, le fa e le bofe jwa maleo ano, mme a bo itshwarelwe; mme e nne ya moperesiti fela jaaka tshupelo ya dijo tsa ditlhaka.’”
14  Mme Jehofa a tswelela go bua le Moshe, a re:
15  “Fa go direga gore moya o itshware ka go tlhoka boikanyegi ka go leofela dilo tse di boitshepo tsa ga Jehofa ka phoso, foo a a tlise phelefu e e itekanetseng sentle kwa go Jehofa e e tswang mo letsomaneng e le tshupelo ya gagwe ya molato, go ya ka tlhwatlhwa e e akanyeditsweng ya dishekele tsa selefera, ka shekele ya lefelo le le boitshepo, e le tshupelo ya molato.
16  Mme o tla duelela boleo jo a bo diretseng lefelo le le boitshepo mme o tla e oketsa ka nngwetlhanong ya yone, mme a e neye moperesiti, gore moperesiti a mo direle tetlanyo ka phelefu ya tshupelo ya molato, mme a bo itshwarelwe.
17  “Mme fa moya o leofa ka go dira sengwe sa dilo tsotlhe tse Jehofa a laelang gore di se ka tsa dirwa, le mororo a ne a se ka a itse ka gone, le fa go ntse jalo o molato e bile o tshwanetse go arabela tlolo ya gagwe.
18  O tshwanetse go tlisa phelefu e e itekanetseng sentle ya tshupelo ya molato kwa moperesiting, e e tswang mo letsomaneng go ya ka tlhwatlhwa e e akanyeditsweng; mme moperesiti a mo direle tetlanyo ya phoso ya gagwe e a e dirileng e se ka boomo, le mororo ene ka boene a ne a se ka a itse ka gone, mme a e itshwarelwe.
19  Ke tshupelo ya molato. Ruri o molato mo go Jehofa.”
15  Mme Jehofa a tswelela go bua le Moshe le Arone, a re:
2  “Buang le bomorwa Iseraele, lo ba reye lo re, ‘Fa go direga gore monna ope a bo a na le keleketlo e tswa mo serweng sa gagwe sa tsalo, keletlo ya gagwe e itshekologile.
3  Mme seno e tla nna boitshekologo jwa gagwe ka keleketlo ya gagwe: E ka ne serwe sa gagwe sa tsalo se eletse keleketlo kgotsa serwe sa gagwe sa tsalo se thibane ka ntlha ya keleketlo ya gagwe, ke boitshekologo jwa gagwe.
4  “‘Bolao bope jo yo o nang le keleketlo a ka lalang mo go jone bo tla itshekologa, le selwana sepe se a ka nnang mo go sone se tla itshekologa.
5  Mme motho yo o ka amang bolao jwa gagwe a tlhatswe diaparo tsa gagwe, a tlhape mo metsing mme a itshekologe go fitlha maitseboa.
6  Mme ope fela yo o nnang mo selwaneng se yo o nang le keleketlo a neng a ntse mo go sone a tlhatswe diaparo tsa gagwe, a tlhape mo metsing mme a itshekologe go fitlha maitseboa.
7  Mme ope fela yo o amang nama ya yo o nang le keleketlo a tlhatswe diaparo tsa gagwe, mme a tlhape mo metsing a itshekologe go fitlha maitseboa.
8  Mme mo kgannyeng ya fa yo o nang le keleketlo a kgwela mongwe yo o itshekileng mathe, o tshwanetse gore a tlhatswe diaparo tsa gagwe mme a tlhape mo metsing a itshekologe go fitlha maitseboa.
9  Mme sale epe e yo o nang le keleketlo a neng a ntse mo go yone e tla itshekologa.
10  Mme ope yo o amang sepe se a ntseng mo go sone o tla itshekologa go fitlha maitseboa; mme yo o di tsayang a tlhatswe diaparo tsa gagwe, a tlhape mo metsing a itshekologe go fitlha maitseboa.
11  Ope yo o ka amiwang ke yo o nang le keleketlo a sa tsokotsa diatla tsa gagwe mo metsing o tshwanetse gore a tlhatswe diaparo tsa gagwe a ba a tlhape mo metsing mme a itshekologe go fitlha maitseboa.
12  Mme sejana sa letsopa se yo o nang le keleketlo a ka se amang se tshwanetse go thubaganngwa; mme sejana sepe sa logong se tshwanetse go tsokodiwa ka metsi.
13  “‘Mme fa go direga gore yo o nang le keleketlo a itsheke mo keleketlong ya gagwe, o tshwanetse gore a ipalele malatsi a le supa a go itshekisiwa ga gagwe, mme a tlhatswe diaparo tsa gagwe a ba a tlhape nama ya gagwe mo metsing a a phepa; mme a itsheke.
14  Mme mo letsatsing la borobedi a itseele maeba a mabedi kgotsa maphoi a mabedi a mannye, mme a tle fa pele ga ga Jehofa kwa kgorong ya mogope wa bokopanelo a ba a a naya moperesiti.
15  Mme moperesiti a a ise, le lengwe e le tshupelo ya boleo mme le lengwe e le tshupelo e e fisiwang; mme moperesiti a mo direle tetlanyo fa pele ga ga Jehofa ka ga keleketlo ya gagwe.
16  “‘Jaanong fa go direga gore monna a bo a na le peo e e tswang mo go ene, a a tlhape nama yotlhe ya gagwe mo metsing mme a itshekologe go fitlha maitseboa.
17  Mme seaparo sepe le letlalo lepe le peo e tswelang mo go lone le tlhatsiwe ka metsi mme le itshekologe go fitlha maitseboa.
18  “‘Fa e le mosadi yo monna yo peo e tswang mo go ene a ka lalang le ene, a ba tlhape mo metsing mme ba itshekologe go fitlha maitseboa.
19  “‘Mme fa go direga gore mosadi a bo a na le keleketlo, mme keleketlo ya gagwe mo nameng ya gagwe e le madi, a a tswelele malatsi a le supa mo boitshekologong jwa go bona kgwedi ga gagwe, mme ope yo a mo amang o tla itshekologa go fitlha maitseboa.
20  Mme sepe fela se a ka lalang mo go sone mo boitshekologong jwa go bona kgwedi ga gagwe se tla itshekologa, le sengwe le sengwe se a ka nnang mo go sone se tla itshekologa.
21  Mme ope yo o amang bolao jwa gagwe a tlhatswe diaparo tsa gagwe, a tlhape mo metsing mme a itshekologe go fitlha maitseboa.
22  Mme ope yo o amang selwana sepe se a neng a ntse mo go sone a tlhatswe diaparo tsa gagwe, a tlhape mo metsing mme a itshekologe go fitlha maitseboa.
23  Mme fa e le gore o ne a ntse mo bolaong kgotsa mo selwaneng se sengwe, fa a se ama, o tla itshekologa go fitlha maitseboa.
24  Mme fa go direga gore monna a lale le ene ka tsela epe mme boitshekologo jwa gagwe jwa go bona kgwedi bo nna mo go ene, foo a a itshekologe malatsi a le supa, mme bolao bope jo a ka lalang mo go jone bo tla itshekologa.
25  “‘Fa e le mosadi ene, fa go direga gore keleketlo ya madi a gagwe e elele malatsi a le mantsi e se nako e e tlwaelegileng ya boitshekologo jwa go bona kgwedi ga gagwe, kgotsa fa go direga gore a nne le kelelo lobaka lo loleele go feta boitshekologo jwa go bona kgwedi ga gagwe, malatsi otlhe a keleketlo ya gagwe e e itshekologileng a tla nna jaaka mo malatsing a boitshekologo jwa go bona kgwedi ga gagwe. O itshekologile.
26  Bolao bope jo a ka lalang mo go jone mo go lepe la malatsi a keleketlo ya gagwe, mo go ene, bo tla nna jaaka bolao jwa boitshekologo jwa go bona kgwedi ga gagwe, mme selwana sepe se a ka nnang mo go sone se tla itshekologa jaaka boitshekologo jwa go itshekologa ga go bona kgwedi ga gagwe.
27  Ope yo o di amang o tla itshekologa, mme a tlhatswe diaparo tsa gagwe a tlhape mo metsing mme a itshekologe go fitlha maitseboa.
28  “‘Le fa go ntse jalo, fa a itshekile mo keleketlong ya gagwe, le ene a ipalele malatsi a le supa, mme morago ga moo o tla itsheka.
29  Mme mo letsatsing la borobedi a itseele maeba a mabedi kgotsa maphoi a mabedi a mannye, mme a a tlise mo moperesiting kwa kgorong ya mogope wa bokopanelo.
30  Mme moperesiti a dire le lengwe tshupelo ya boleo mme le lengwe tshupelo e e fisiwang; mme moperesiti a mo direle tetlanyo fa pele ga ga Jehofa ka ga keleketlo ya gagwe e e itshekologileng.
31  “‘Mme o boloke bomorwa Iseraele ba lomologile mo boitshekologong jwa bone, gore ba se ka ba swa mo boitshekologong jwa go leswafatsa ga bone motlaagana wa me, o o mo gare ga bone.
32  “‘Ono ke molao kaga monna yo o nang le keleketlo le monna yo peo e ka tswang mo go ene gore a itshekololwe ke yone;
33  le kaga mosadi yo o bonang kgwedi mo boitshekologong jwa gagwe, le ope yo o nang le keleketlo ya gagwe e e elelang, e ka ne e le monna kgotsa mosadi, le fa e ka nna monna yo o lalang le mosadi yo o itshekologileng.’”
20  Mme Jehofa a tswelela go bua le Moshe, a re:
2  “O reye bomorwa Iseraele o re, ‘Motho ope wa bomorwa Iseraele, le moagi ope wa moeng yo o agileng mo Iseraele e le moeng, yo o nayang Moleke bana bape ba gagwe, ruri a bolawe. Batho ba lefatshe leo ba mo kgobotletse go fitlha a swa.
3  Mme nna, sefatlhego sa me se tla galefela motho yoo, ke tla mo kgaola mo bathong ba gagabo, ka gonne a neetse Moleke bangwe ba bana ba gagwe ka boikaelelo jwa go leswafatsa lefelo la me le le boitshepo le go itshepolola leina la me le le boitshepo.
4  Mme fa batho ba lefatshe leo ba ka fitlhela motho yoo matlho ka boomo ka go sa mmolaye fa a naya Moleke bape ba bana ba gagwe,
5  foo, fa e le nna, sefatlhego sa me se tla galefela motho yoo le lelapa la gagwe, mme ruri ke tla mo kgaola mmogo le botlhe ba ba akafalang le ene ka go akafala le Moleke ke ba kgaola mo bathong ba gagabo.
6  “‘Fa e le moya o o retologelang kwa go ba ba buang le meya le ba ba dirang tiro ya go bolelela ditiragalo pele gore ba akafale le bone, ruri sefatlhego sa me se tla galefela moya oo ke bo ke o kgaola mo bathong ba gaone.
7  “‘Mme lo iitshepise lo bo lo itshupe lo le boitshepo, ka gonne ke nna Jehofa Modimo wa lona.
8  Mme lo boloke melao ya me lo bo lo e dire. Ke nna Jehofa yo o lo itshepisang.
9  “‘Fa go direga gore go bo go le motho ope yo o hutsang rraagwe le mmaagwe, ruri a bolawe. Ke rraagwe le mmaagwe ba a ba hutsitseng. Madi a gagwe ka esi a mo go ene.
10  “‘Jaanong monna yo o dirang boaka le mosadi wa monna yo mongwe ke yo o dirang boaka le mosadi wa mongwe ka ene. Ruri a bolawe, moakafadi wa monna mmogo le moakafadi wa mosadi.
11  Mme monna yo o lalang le mosadi wa ga rraagwe o bipolotse bosaikategang jwa ga rraagwe. Ruri ba bolawe boobabedi. Madi a bone ka bosi a mo go bone.
12  Mme fa monna a lala le ngwetsi ya gagwe, ruri ba bolawe boobabedi. Ba dirile kgatlhanong le tlholego. Madi a bone ka bosi a mo go bone.
13  “‘Mme fa monna a lala le monna ka tsela e e tshwanang le e a lalang le mosadi ka yone, boobabedi ba dirile selo se se makgapha. Ruri ba bolawe. Madi a bone ka bosi a mo go bone.
14  “‘Mme fa monna a tsaya mosadi le mmaagwe, ke boitshwaro jo bo repileng. Ba mo fise mmogo le bone mo molelong, gore boitshwaro jo bo repileng bo se ka jwa tswelela mo gare ga lona.
15  “‘Mme fa monna a naya phologolo peo ya gagwe e e duleng, ruri a bolawe, gape lo bolaye phologolo eo.
16  Mme fa mosadi a atamela phologolo epe gore a amane le yone, lo bolaye mosadi le phologolo eo. Ruri ba tshwanetse go bolawa. Madi a bone ka bosi a mo go bone.
17  “‘Mme fa monna a tsaya kgaitsadie, morwadiarraagwe kgotsa morwadia mmaagwe, mme a bo a bona bosaikategang jwa gagwe, mme le ene a bo a bona bosaikategang jwa ga morwarraagwe, ke matlhabisaditlhong. Ka jalo ba tshwanetse go kgaolwa fa pele ga matlho a bomorwa batho ba gabone. Ke bosaikategang jwa ga kgaitsadie jo a bo bipolotseng. O tshwanetse go arabela tlolo ya gagwe.
18  “‘Mme fa monna a lala le mosadi yo o bonang kgwedi mme a ba a bipolola bosaikategang jwa gagwe, o bipolotse motswedi wa gagwe, mme le mosadi o bipolotse motswedi wa madi a gagwe. Ka jalo boobabedi ba tshwanetse go kgaolwa mo bathong ba gabone.
19  “‘Mme o se ka wa bipolola bosaikategang jwa ga morwadiarraagwe mmago le jwa ga rakgadiago, ka gonne o bipolotse losika lwa gagwe lwa madi. Ba tshwanetse go arabela tlolo ya bone.
20  Mme monna yo o lalang le mosadi wa ga rangwanaagwe o bipolotse bosaikategang jwa ga rangwanaagwe. Ba tshwanetse go arabela boleo jwa bone. A ba swe ba se na bana.
21  Mme fa monna a tsaya mosadi wa ga morwarraagwe, ke selo se se ilegang. O bipolotse bosaikategang jwa ga morwarraagwe. A ba nne ba se na bana.
22  “Mme lo boloke melao ya me yotlhe le ditshwetso tsa me tsotlhe tsa boatlhodi lo bo lo di dire, gore lefatshe le ke lo tlisang kwa go lone gore lo nne kwa go lone le se ka la lo tlhatsetsa kwa ntle.
23  Mme lo se ka lwa tsamaya mo melaong ya ditšhaba tse ke di lelekang fa pele ga lona, ka gonne di dirile dilo tseno tsotlhe mme ke a di ila.
24  Ka gone ke ne ka lo raya ka re: “Fa e le lona, lo tla rua lefatshe la bone, mme fa e le nna, ke tla le lo naya gore lo le rue, lefatshe le le elang mashi le tswina ya dinotshe. Ke nna Jehofa Modimo wa lona, yo o lo lomolotseng mo ditšhabeng.”
25  Mme lo dire pharologanyo fa gare ga phologolo e e itshekileng le e e sa itshekang le fa gare ga nonyane e e sa itshekang le e e itshekileng; mme lo se ka lwa dira gore meya ya lona e ilege ka phologolo le ka nonyane le ka sepe fela se se tsamayang mo lefatsheng se ke se lo lomololetseng ka go di bolela e le tse di itshekologileng.
26  Mme lo itshupe lo le boitshepo mo go nna, ka gonne nna Jehofa ke boitshepo; mme ke lo lomolola mo ditšhabeng gore lo nne ba me.
27  “‘Mme fa e le monna kgotsa mosadi yo go supegang go na le moya o o buang le meya mo go ene kgotsa moya o o bolelelang pele, ruri ba bolawe. Ba ba kgobotletse ka maje go fitlha ba swa. Madi a bone ka bosi a mo go bone.’”
1  Mme Jehofa a bitsa Moshe a bua le ene go tswa mo mogopeng wa bokopanelo, a re:
2  “Bua le bomorwa Iseraele, o ba reye o re, ‘Fa go direga gore motho mongwe wa lona a isetse Jehofa tshupelo e e tswang mo diruiweng, lo ise tshupelo ya lona e tswa mo motlhapeng le mo letsomaneng.
3  “‘Fa tshupelo ya gagwe e le tshupelo e e fisiwang e e tswang mo motlhapeng, a a ise e tonanyana, e e itekanetseng sentle. A e ise ka go rata kwa kgorong ya mogope wa bokopanelo fa pele ga ga Jehofa.
4  Mme a beye seatla sa gagwe mo tlhogong ya tshupelo e e fisiwang, mme a e amogelelwe ka bopelontle gore a direlwe tetlanyo.
5  “‘Mme powana e tlhabelwe fa pele ga ga Jehofa; mme bomorwa Arone, baperesiti, ba ise madi ba bo ba kgatšhe madi go dikologa mo sebesong, se se fa kgorong ya mogope wa bokopanelo.
6  Mme tshupelo e e fisiwang e buiwe e bo e kgaoganngwa ka dirwe tsa yone.
7  Mme bomorwa Arone, baperesiti, ba tsenye molelo mo sebesong ba bo ba baya dikgong ka thulaganyo mo molelong.
8  Mme bomorwa Arone, baperesiti, ba beye dirwe tseo ka thulaganyo di na le tlhogo le mafura a diphilo mo godimo ga dikgong tse di leng mo molelong o o mo sebesong.
9  Mme mala a yone le memo ya yone e tlhatswiwe ka metsi; mme moperesiti a e kuise mosi yotlhe fela mo sebesong jaaka tshupelo e e fisiwang, tshupelo e e dirwang ka molelo ya lonko lo lo ritibatsang lo lo yang kwa go Jehofa.
10  “‘Mme fa tshupelo ya gagwe ya tshupelo e e fisiwang e tswa mo letsomaneng, mo diphelefung tse dipotlana kgotsa mo dipoding, a a ise e tonanyana, e e itekanetseng sentle.
11  Mme e tlhabelwe fa thoko ga sebeso kafa bokone fa pele ga ga Jehofa, mme bomorwa Arone, baperesiti, ba kgatšhe madi a yone go dikologa mo sebesong.
12  Mme a e kgaoganye ka dirwe tsa yone le tlhogo ya yone le mafura a yone a diphilo, mme moperesiti a di beye ka thulaganyo mo godimo ga dikgong tse di mo molelong o o mo sebesong.
13  Mme o tla tlhatswa mala le memo ka metsi; mme moperesiti a e ise yotlhe a bo a e kuise mosi mo sebesong. Ke tshupelo e e fisiwang, tshupelo e e dirwang ka molelo ya lonko lo lo ritibatsang lo lo yang kwa go Jehofa.
14  “‘Le fa go ntse jalo, fa tshupelo ya gagwe e e leng tshupelo e e fisiwang e e yang kwa go Jehofa e tswa mo dinonyaneng, foo a a ise tshupelo ya gagwe e tswa mo maebeng kgotsa mo maphoing a mannye.
15  Mme moperesiti a le ise mo sebesong mme a komole tlhogo ya lone a ba a le kuisa mosi mo sebesong, mme madi a lone a tshololelwe mo letlhakoreng la sebeso.
16  Mme a ntshe ntshu ya lone le mafofa a lone a a latlhele fa thoko ga sebeso, kafa botlhaba, mo lefelong la melora e e mafura.
17  Mme a le phatlole fa diphukeng tsa lone. A se ka a le kgaoganya. Mme moperesiti a le kuise mosi mo sebesong mo godimo ga dikgong tse di mo molelong. Ke tshupelo e e fisiwang, tshupelo e e dirwang ka molelo ya lonko lo lo ritibatsang lo lo yang kwa go Jehofa.
2  “‘Jaanong fa go direga gore moya mongwe o isetse Jehofa tshupelo ya dijo tsa ditlhaka, a tshupelo ya gagwe e nne bupi jo bo boleta; mme a tshele leokwane mo go yone a ba a beye lebano mo go yone.
2  Mme a e tlise mo go bomorwa Arone, baperesiti, mme moperesiti a tabole mo go yone bupi jo bo boleta jwa yone jwa selekanyo sa seatla sa gagwe le leokwane la yone mmogo le lebano lotlhe la yone; a e kuise mosi jaaka segopotso sa yone mo sebesong, jaaka tshupelo e e dirwang ka molelo ya lonko lo lo ritibatsang lo lo yang kwa go Jehofa.
3  Mme mo go salang ga tshupelo ya dijo tsa ditlhaka ke ga ga Arone le bomorwawe, jaaka selo se se boitshepotshepo se se tswang mo ditshupelong tsa ga Jehofa tse di dirwang ka molelo.
4  “‘Mme fa go direga gore o ise tshupelo ya dijo tsa ditlhaka ya sengwe se se besitsweng mo pesetsong e le tshupelo, e nne ya bupi jo bo boleta, dikuku tse di sa bedisiwang tse di bopegileng jaaka maseka tse di kolobeditsweng ka leokwane kgotsa dipapetlana tsa senkgwe, tse di sa bedisiwang tse di tshasitsweng leokwane.
5  “‘Mme fa tshupelo ya gago e le tshupelo ya dijo tsa ditlhaka tse di tswang mo paneng, e nne ya bupi jo bo boleta jo bo kolobeditsweng ka leokwane, jo bo sa bedisiwang.
6  E ngathoganngwe e nne dithathana, mme o tshele leokwane mo go yone. Ke tshupelo ya dijo tsa ditlhaka.
7  “‘Mme fa tshupelo ya gago e le tshupelo ya dijo tsa ditlhaka e e tswang mo pitseng e e boteng e e gadikelang, e dirwe ka bupi jo bo boleta le leokwane.
8  Mme o tlise tshupelo ya dijo tsa ditlhaka e e neng e dirilwe ka dilo tseno kwa go Jehofa; e isiwe mo moperesiting mme a e atametse fa sebesong.
9  Mme moperesiti a ntshe sengwe mo tshupelong e e fisiwang e le segopotso sa yone mme a se kuise mosi mo sebesong, e le tshupelo e e dirwang ka molelo ya lonko lo lo ritibatsang e e yang kwa go Jehofa.
10  Mme mo go salang ga tshupelo ya dijo tsa ditlhaka ke ga ga Arone le bomorwawe, jaaka selo se se boitshepotshepo sa ditshupelo tsa ga Jehofa tse di dirwang ka molelo.
11  “‘Go se ka ga nna le tshupelo epe ya dijo tsa ditlhaka e o tla e isetsang Jehofa e e tla dirwang selo se se bedisitsweng, ka gonne ga lo a tshwanela go kuisa sebediso le tswina epe ya dinotshe mosi gotlhelele e le tshupelo e e dirwang ka molelo e e yang kwa go Jehofa.
12  “‘Lo tla di isetsa Jehofa e le tshupelo ya mabutswapele, mme di se ka tsa tla mo sebesong gore e nne lonko lo lo ritibatsang.
13  “‘Mme o loke tshupelo nngwe le nngwe ya tshupelo ya gago ya dijo tsa ditlhaka ka letswai; mme o se ka wa letla gore letswai la kgolagano ya Modimo wa gago le tlhokege mo tshupelong ya gago ya dijo tsa ditlhaka. O ise letswai mmogo le tshupelo nngwe le nngwe ya gago.
14  “‘Mme fa o ka isetsa Jehofa tshupelo ya dijo tsa ditlhaka ya maungo a mabutswapele, o ise diako tse ditala tse di besitsweng ka molelo, ditlhaka tsa dijo tse disha tsa ditlhaka, e le tshupelo ya dijo tsa ditlhaka ya maungo a gago a mabutswapele.
15  Mme o e tshele leokwane o bo o beye lebano mo go yone. Ke tshupelo ya dijo tsa ditlhaka.
16  Mme moperesiti a dire gore segopotso sa yone se kue mosi, ke gore, dingwe tsa ditlhaka tsa yone le leokwane, mmogo le lebano lotlhe la yone, jaaka tshupelo e e dirwang ka molelo e e yang kwa go Jehofa.
3  “‘Mme fa tshupelo ya gagwe e le setlhabelo sa kabalano, fa a e isa e tswa mo motlhapeng, e ka ne e le e tonanyana kgotsa e namagadi, a a ise e e itekanetseng sentle fa pele ga ga Jehofa.
2  Mme a beye seatla sa gagwe mo tlhogong ya tshupelo ya gagwe, mme e tlhabelwe kwa kgorong ya mogope wa bokopanelo; mme bomorwa Arone, baperesiti, ba kgatšhe madi go dikologa mo sebesong.
3  Mme a ise sengwe sa setlhabelo sa kabalano e le tshupelo e e dirwang ka molelo e e yang kwa go Jehofa, e leng, mafura a a bipileng mala, le mafura otlhe a a mo godimo ga mala,
4  le diphilo tse pedi le mafura a a mo go tsone, a a tshwanang le a a mo lothekeng. Mme mafura a a mo godimo ga sebete one, o tla a ntsha mmogo le diphilo.
5  Mme bomorwa Arone ba a kuise mosi mo sebesong, mo tshupelong e e fisiwang e e mo godimo ga dikgong tse di mo molelong, jaaka tshupelo e e dirwang ka molelo ya lonko lo lo ritibatsang lo lo yang kwa go Jehofa.
6  “‘Mme fa tshupelo ya gagwe e le e e tswang mo letsomaneng ya setlhabelo se se yang kwa go Jehofa sa kabalano, e le e tonanyana kgotsa e namagadi, a a ise e e itekanetseng sentle.
7  Fa a isa phelefu e potlana jaaka tshupelo ya gagwe, foo a a e ise fa pele ga ga Jehofa.
8  Mme a beye seatla sa gagwe mo tlhogong ya tshupelo ya gagwe, mme e tlhabelwe fa pele ga mogope wa bokopanelo; mme bomorwa Arone ba kgatšhe madi a yone go dikologa mo sebesong.
9  Mme a ise mafura a yone a a tswang mo setlhabelong sa kabalano jaaka tshupelo e e dirwang ka molelo e e yang kwa go Jehofa. O tla ntsha mogatla otlhe o o mafura gaufi le lerapo la mokwatla, le mafura a a bipileng mala, le mafura otlhe a a mo godimo ga mala,
10  le diphilo tse pedi le mafura a a mo go tsone, a a tshwanang le a a mo lothekeng. Mme mafura a a mo godimo ga sebete one, o tla a ntsha mmogo le diphilo.
11  Mme moperesiti a kuise mosi mo sebesong jaaka dijo, e le tshupelo e e dirwang ka molelo e e yang kwa go Jehofa.
12  “‘Mme fa tshupelo ya gagwe e le podi, foo a a e ise fa pele ga ga Jehofa.
13  Mme a beye seatla sa gagwe mo tlhogong ya yone, mme e tlhabelwe fa pele ga mogope wa bokopanelo; mme bomorwa Arone ba kgatšhe madi a yone go dikologa mo sebesong.
14  Mme go tswa mo go yone a ise jaaka tshupelo ya gagwe, jaaka tshupelo e e dirwang ka molelo e e yang kwa go Jehofa, mafura a a bipileng mala, le mafura otlhe a a mo godimo ga mala,
15  le diphilo tse pedi le mafura a a mo go tsone, a a tshwanang le a a mo lothekeng. Mme mafura a a mo sebeteng, o tla a ntsha mmogo le diphilo.
16  Mme moperesiti a a kuise mosi mo sebesong jaaka dijo, tshupelo e e dirwang ka molelo ya lonko lo lo ritibatsang. Mafura otlhe ke a ga Jehofa.
17  “‘Ke molao mo dikokomaneng tsa lona ka bosakhutleng, mo mafelong otlhe a lona a bonno: Lo se ka lwa ja mafura ape kgotsa madi ape gotlhelele.’”
12  Mme Jehofa a tswelela go bua le Moshe, a re:
2  “Bua le bomorwa Iseraele, o re, ‘Fa go direga gore mosadi a ithwale peo a ba a tshola ngwana wa mosimane, a a itshekologe malatsi a le supa; o tla itshekologa jaaka mo malatsing a boitshekologo fa a bona kgwedi.
3  Mme mo letsatsing la borobedi nama ya letlalo la gagwe la bonna e tla rupisiwa.
4  Mosadi a nne malatsi a mangwe gape a le masome a mararo le boraro mo mading a go itshekisa. A se ka a ama sepe se se boitshepo, le gone a se ka a tsena mo lefelong le le boitshepo go fitlha malatsi a gagwe a go itshekisa a wela.
5  “‘Jaanong fa a ka tshola ngwana wa mosetsana, foo a itshekologe malatsi a le lesome le bonè, jaaka mo nakong ya gagwe ya go bona kgwedi. A nne malatsi a mangwe gape a le masome a marataro le borataro mo mading a go itshekisa.
6  Mme fa malatsi a go itshekisa ga gagwe ka ntlha ya ngwana wa mosimane kgotsa ka ntlha ya ngwana wa mosetsana a wela o tla tlisa phelefu e potlana e e mo ngwageng wa yone wa ntlha ya tshupelo e e fisiwang le lephoi le lennye kgotsa leeba la tshupelo ya boleo kwa kgorong ya mogope wa bokopanelo kwa moperesiting.
7  Mme moperesiti a e ise fa pele ga ga Jehofa mme a mo direle tetlanyo, mme a itsheke mo motsweding wa madi a gagwe. Ono ke molao ka ga mosadi yo o tsholang ngwana wa mosimane kgotsa ngwana wa mosetsana.
8  Mme fa a sa kgone mo go lekaneng go ka bona nku, foo a a tseye maeba a mabedi kgotsa maphoi a mabedi a mannye, le lengwe e le la tshupelo e e fisiwang mme le lengwe e le la tshupelo ya boleo, mme moperesiti a mo direle tetlanyo, mme a itsheke.’”
