10  “Moya wa me o ila botshelo jwa me.Ke tla bua kaga go tshwenyega ga me.Ke tla bua moya wa me o utlwile botlhoko!
2  Ke tla raya Modimo ke re, ‘O se ka wa mpolela ke le yo o boikepo.Ntire gore ke itse gore ke ka ntlha yang fa o ganetsana le nna.
3  A go molemo mo go wena gore o dire phoso,Gore o gane matswela a tiro ya bonatla ya diatla tsa gago,Le gore o phatsimele boikaelelo jwa baikepi?
4  A o na le matlho a nama,Kgotsa a o bona jaaka motho yo o nang le go swa a bona?
5  A malatsi a gago a ntse fela jaaka a motho yo o nang le go swa,Kgotsa dingwaga tsa gago di ntse fela jaaka malatsi a monna yo o nonofileng,
6  Gore o tle o leke go batla tlolo ya meLe gore o nne o senke boleo jwa me?
7  Le gone mono o go dira o ntse o itse gore ga ke na molato,Mme go se na yo o gololang mo seatleng sa gago?
8  Diatla tsa gago di mpopile mo di neng tsa ntiraGotlhe fela, le fa go ntse jalo o a nkometsa.
9  Gakologelwa, tsweetswee, gore o ntirile ka letsopaMme o tla dira gore ke boele mo loroleng.
10  A o ne wa se ka wa ntsholola jaaka mashiLe go nthemisa jaaka tšhisi?
11  O ne wa nkapesa ka letlalo le namaLe go ntoga ka marapo le mesifa.
12  O nneile botshelo le bopelonomi jwa lorato;Mme tlhokomelo ya gago e disitse moya wa me.
13  Mme dilo tseno o di fitlhile mo pelong ya gago.Ke itse sentle gore dilo tseno di na le wena.
14  Fa e le gore ke leofile mme o ile wa nna wa ntebaE bile o sa nkaye ke se na molato mo tlolong ya me;
15  A bo go latlhega nna, fa ke le molato!Mme fa e le gore ga ke na molato, nka nna ka se tsholetse tlhogo ya me,Ke kgobeletswe tlontlologo mme ke tletse pogisego.
16  Fa e itshwara ka mabela, o tla ntsoma jaaka tawana,Mme gape o tla itshupa o le yo o gakgamatsang mo kgannyeng ya me.
17  O tla tlisa basupi ba gago ba basha fa pele ga me,Mme o tla dira gore kgalefo ya gago mo go nna e nne kgolo go feta;Ke na le bothata mo godimo ga bothata.
18  Ka jalo ke ka ntlha yang o ne wa nketsha mo sebopelong?Nkabo bogolo ke ile ka swa, gore le fa e le leitlho le se ka la mpona,
19  Gone koo nkabo ke nnile jaaka yo o sa nnang gone;Nkabo ke ntshitswe mo sebopelong ke bo ke fetela kwa lefelong la go fitlhela.’
20  A malatsi a me ga a mmalwa? A a tlogele,A a fapose matlho a gagwe mo go nna, gore ke tle ke itumele go le gonnye
21  Pele ga ke tsamaya—mme ga ke na go boa—Ke ya kwa lefatsheng la lefifi le moriti o montsho,
22  Ke ya kwa lefatsheng la phifalo e e tshwanang le letobo, la moriti o montshoLe khuduego, koo go sa tlholeng go phatsima gone fa e se letobo fela.”
4  Mme Elifase wa Motemane a fetola a re:
2  “Fa mongwe a go leka ka lefoko, a o tla felelwa ke nonofo?Mme ke mang yo o kgonang go thibela mafoko?
3  Bona! O siamisitse ba le bantsi,E bile o ne o tle o nonotshe diatla tse di bokoa.
4  Mafoko a gago, a ne a tsosa ope fela yo o kgotšwang;Le mangole a a kgwetlhang o ne o a nonotsha.
5  Mme mo nakong eno go tla mo go wena, mme o felelwa ke nonofo;Go a go ama, mme o a fuduega.
6  A poifo ya bomodimo ga se lone lebaka la gore o nne le tshepo?A tsholofelo ya gago ga se bothokgami jwa ditsela tsa gago?
7  Gakologelwa, tsweetswee: Ke mang yo o se nang molato yo o kileng a nyelela?Mme ke kae kwa ba ba thokgameng ba kileng ba nyelediwa gone?
8  Go ya ka se ke se boneng, ba ba logang maano a se se utlwisang botlhokoLe ba ba jalang matshwenyego ba tla a roba.
9  Ba nyelela ka mohemo wa Modimo,E bile ba tla mo bokhutlong ka moya wa bogale jwa gagwe.
10  Go na le go kurutla ga tau, le modumo wa tawana,Mme meno a ditawana tse di seriri a a robega.
11  Tau e a swa ka gonne go se na se e se tsomang,Mme ditawana di a kgaogana.
12  Jaanong lefoko le ne la tlisiwa mo go nna go nanabelwa,Mme tsebe ya me ya utlwa go sebiwa ga lone,
13  Mo dikakanyong tse di tlhobaetsang tsa diponatshegelo tsa bosigo,Fa banna ba welwa ke boroko jo bogolo.
14  Ke ne ka tlelwa ke poifo, le go roroma,Mme e ne ya tlatsa marapo a me a mantsi ka poifo.
15  Mme moya ka boone o ne wa feta mo godimo ga sefatlhego sa me;Moriri wa letlalo la me o ne wa simolola go tlhonya.
16  O ne wa ema o sa tshikinyege,Mme ga ke a ka ka lemoga ponalo ya one;Go ne go na le sebopego sengwe fa pele ga matlho a me;Go ne go na le tshisibalo, mme jaanong ka utlwa lentswe:
17  ‘Motho yo o nang le go swa—a a ka nna yo o siameng go feta Modimo?Kgotsa a monna yo o nonofileng a ka nna phepa go feta Modiri wa gagwe?’
18  Bona! Ga a na tumelo mo batlhankeng ba gagwe,Mme o pega barongwa ba gagwe molato.
19  A bo go ntse jalo segolo jang ne ka ba ba nnang mo matlong a letsopa,Ba motheo wa bone o leng mo loroleng!Motho o ba thubaganya ka bonako go feta motoutwane.
20  Ba a thubaganngwa go tloga mo mosong go fitlha maitseboa;Ba nyelela ka bosaengkae go se na ope yo o go tsenyang mo pelong.
21  A mogala wa mogope o o mo go bone ga o a somolwa?Ba swa ka ntlha ya go tlhaela botlhale.
26  Mme Jobe araba a re:
2  “A bo o ne wa nna thuso jang ne mo go yo o se nang maatla!A bo o bolokile lebogo le le se nang nonofo jang ne!
3  A bo o gakolotse yo o se nang botlhale,Mme o dirile gore botlhale jo bo mosola bo itsiwe ke bontsintsi jwa batho!
4  O boleletse mang mafoko,Mme ke mohemo wa ga mang o o duleng mo go wena?
5  Ba ba se nang maatla mo losong ba nna ba roromaKafa tlase ga metsi le ba ba agileng mo go one.
6  Sheole ga e a ikatega fa pele ga gagwe,Le lefelo la tshenyego ga le na sebipo.
7  O otlololela bokone mo lefelong le le se nang sepe,O lepeletsa lefatshe mo go se nang sepe;
8  O phuthela metsi mo marung a gagwe,Gore leru le legolo le se ka la fatoga kafa tlase ga one;
9  O tswalela sefatlhego sa setulo sa bogosi,O tsharolola leru la gagwe mo godimo ga sone.
10  O thaletse metsi gore a nne kgolokwe,Koo lesedi le felelang ka lefifi teng.
11  Dipilara tsa legodimo di a reketla,Mme di gakgametse ka ntlha ya kgalemo ya gagwe.
12  O fuduile lewatle ka maatla a gagwe,E bile ka tlhaloganyo ya gagwe o thubagantse motlhasedi.
13  O phatsimisitse legodimo ka phefo ya gagwe,Seatla sa gagwe se tlhabile noga e e lelemelang.
14  Bona! Tseno ke dintlha fela tsa ditsela tsa gagwe,A bo go utlwilwe go le gonnye fela jang ne ka ga gagwe!Mme ke mang yo o ka bontshang go tlhaloganya tumo ya gagwe ya maru e e maatla?”
11  Mme Sofare wa Monaama a araba a re:
2  “A mafoko a mantsintsi a ka feta a sa arabiwa,Kgotsa a moipelafatsi fela a ka nna yo o se nang molato?
3  A puo ya gago e e se nang mosola e tla didimatsa banna,Mme a o tla nna o sotla go se na ope yo o go kgalemang?
4  Gape wa re, ‘Thuto ya me e itshekile,Mme ke phepa tota mo matlhong a gago.’
5  Le fa go ntse jalo fa fela Modimo a ne a ka buaMme a go bulela dipounama tsa gagwe!
6  Foo o ne a tla go bolelela diphiri tsa botlhale,Gonne dilo tsa botlhale jo bo mosola di dintsi.Gape, o ne o tla itse gore Modimo o letla gore o lebalelwe dingwe tsa ditlolo tsa gago.
7  A o ka batlisisa dilo tse di boteng tsa Modimo,Kgotsa a o ka batlisisa phelelo ya Mothatayotlhe?
8  E kwa godimo go feta legodimo. O ka fitlhelela eng?E boteng go feta Sheole. Ke eng se o ka se itseng?
9  Selekanyo sa yone se seleele go feta lefatshe,E bile se atlhame go feta lewatle.
10  Fa a tswelela a neela mongweMme a ba a tsenya tsheko, ke mang yo o ka emelelanang le ene?
11  Gonne ene ka boene o itse sentle banna ba ba seng boammaaruri.Fa a bona se se utlwisang botlhoko, a a ka se itshupe a le kelotlhoko?
12  Le e leng monna yo o tlhaloganyo e lolea o tla nna le boitlhomo jo bo molemoFa pitse ya naga ya sekaesele e tsalwa e le motho.
13  Fa tota wena ka bowena o ka baakanya pelo ya gagoMme ruri wa otlololela magofi a gago kwa go ene,
14  Fa se se utlwisang botlhoko se le mo seatleng sa gago, se beele kgakala,Mme a tshiamololo e se nne mo megopeng ya gago.
15  Gonne foo o tla tsholetsa sefatlhego sa gago o se na bogoleMme ruri o tla tlhomama, mme ga o kitla o boifa.
16  Gonne wena—o tla lebala matshwenyego;O tla a gakologelwa jaaka metsi a a fetileng.
17  Lobaka lwa botshelo jwa gago lo tla phatshima go feta sethoboloko;Lefifi le tla nna jaaka moso.
18  Mme o tla patelesega go ikanya ka gonne go na le tsholofelo;Ruri o tla leba mo tikologong ka kelotlhoko—o tla lala ka polokesego.
19  Eleruri o tla ikotlolola, go sena ope yo o go tshosang.Mme ruri batho ba le bantsi ba tla go ritibatsa maikutlo;
20  Matlho a ba ba boikepo a tla koafala;Mme ba tla nyelelelwa ke lefelo la botshabelo,Tsholofelo ya bone e tla nna go fela ga moya.”
8  Mme Biledade wa Moshuha a araba a re:
2  “O tla nna o bua dilo tse ka lobaka lo lokae,Fa mafoko a molomo wa gago e le phefo fela e e maatla?
3  A Modimo ka boene o tla sokamisa katlholo,Kgotsa a Mothatayotlhe ka boene o tla sokamisa tshiamo?
4  Fa bomorwao ba mo leofetse,Mo a ba lesang gore ba tsene mo seatleng sa go tlhanoga ga bone,
5  Fa o ka batla Modimo,Mme fa o ka rapelela go amogelwa ke Mothatayotlhe,
6  Fa o itshekile e bile o thokgame,Gone jaanong o ne a tla tsoga ka ntlha ya gagoMme ruri o ne a tla tsosolosa lefelo la gago la bonno le le siameng.
7  Gape, tshimologo ya gago e ka tswa e ne e le selo se se botlana,Mme bokhutlo jwa gago morago ga moo bo ne bo tla gola bo nna bogolo thata.
8  Botsa kokomana ya pele tsweetswee,Mme o tlhome mogopolo wa gago mo dilong tse di neng tsa senkwa ke borraabone.
9  Gonne re tlile maabane fela jaana, mme ga re itse sepe,Ka gonne malatsi a rona mo lefatsheng ke moriti.
10  A bone ba ka se go rute, ba go bolelele,Mme a ga ba kitla ba ntsha mafoko mo pelong ya bone?
11  A semela sa koma se ka golela kwa godimo go se na lefelo le le loraga?A lotlhaka lo ka gola lwa nna logolo go se na metsi?
12  Fa lo sa ntse lo kukunya, lo ise lo kgetlwe,Lo tla omelela pele ga majang a mangwe otlhe.
13  Di ntse fela jalo ditselana tsa botlhe ba ba lebalang Modimo,Mme tsholofelo ya motlhanogi e tla nyelela,
14  Yo tshepo ya gagwe e fedisitsweng,Le yo o ikantseng ntlo ya segokgo.
15  O tla ikaega ka ntlo ya gagwe, mme ga e na go tswelela e eme;O tla e tshwara, mme ga e kitla e nnela ruri.
16  O tletse matute fa pele ga letsatsi,Mme kalana ya gagwe e a tlhoga mo tshingwaneng ya gagwe.
17  Medi ya gagwe e logagana mo thoteng ya maje,O bona ntlo ya maje.
18  Fa mongwe a mo kometsa mo lefelong la gagwe,Ruri le lone le tla mo itatola, le re, ‘Ga ke a go bona.’
19  Bona! tsela ya gagwe e nyelela jalo;Mme mo loroleng go tlhaga ba bangwe.
20  Bona! Modimo o ka se gane ope yo o se nang molato,Le fa e le go tshwara seatla sa badirabosula,
21  Go fitlha a tlatsa molomo wa gago ka setshego,Le dipounama tsa gago ka go goa ka boipelo.
22  Bone ba ba go tlhoileng ba tla apesiwa ditlhong,Mme mogope wa baikepi o ka se nne teng.”
30  “Mme jaanong ba ntshegile,Ba babotlana mo go nna ka malatsi,Ba borraabone ke ka bong ke ne ke ganneGo ba baya le dintša tsa letsomane la me.
2  Le maatla a diatla tsa bone—a ne a na le thuso ya eng mo go nna?Matlhagatlhaga a nyeletse mo go bone.
3  Ba opafetse ka ntlha ya letlhoko le tlala,Ba kokona lefatshe le le se nang metsi,Koo maabane go neng go na le matsubutsubu le kgakgabalo gone.
4  Ba ne ba kgetla letlhare la letswai mo ditlhatshaneng,Mme modi wa setlhare sa monnamotswe e ne e le dijo tsa bone.
5  Ba ne ba lelekiwa mo setšhabeng;Batho ba ne ba ba goeletsa jaaka fa ba goeletsa legodu.
6  Ba tshwanetse go aga mo mokgokoloseng wa mekgatšha e e phothoselang,Mo mesimeng ya lorole le mo mafikeng.
7  Ba ne ba goa mo ditlhatshaneng;Ba ne ba kgotlagana ka fa tlase ga dibabetsane.
8  Bomorwa motho yo o se nang tlhaloganyo, ga-pe le bomorwa motho yo o se nang leina,Ba ntshitswe ka go kgwathisiwa mo lefatsheng.
9  Mme jaanong ke fetogile setlhogo sa pina ya bone,E bile mo go bone ke sengwe sa go sotlwa.
10  Ba ntlhoile, ba emetse kgakala le nna;Mme ga ba a ka ba ithiba mo go kgweleng sefatlhego sa me mathe.
11  Gonne o ne a bofolola mogala wa me wa bora mme a nkokobetsa,Mme ba bofolola tomo ka ntlha ya me.
12  Ba nanoga jaaka ditsuanyane ka fa seatleng sa me sa moja;Ba golotse dinao tsa me,Mme ba ntlhomela dithibedi tsa bone tsa matlhotlhapelo.
13  Ba tlhatlhamolotse ditsela tsa me;Mosola wa bone e ne ya nna pitlagano fela mo go nna,Ba se na le fa e le mothusi.
14  Ba ne ba tla jaaka e kete ba tswa mo phatlheng e e atlhameng;Ba kgokologile ka fa tlase ga matsubutsubu.
15  Letshogo la tshoganyetso le retoloseditswe mo go nna;Go tlotlega ga me go lelekisitswe jaaka phefo,Le poloko ya me e fetile jaaka leru.
16  Mme jaanong moya wa me o tshologa mo teng ga me;Metlha ya pogisego e a ntshwara.
17  Marapo a me a ne a phunngwa bosigo mme a wa mo go nna,Le ditlhabi tse di nkokonang ga di ikhutse.
18  Seaparo sa me se a fetoga ka ntlha ya maatla a mantsi;Se mpofa jaaka molala wa seaparo sa me se se telele.
19  O mpholoseditse mo letsopeng,Mo ke itshupang ke tshwana le lorole le melora.
20  Ke goela kwa go wena ke kopa thuso, mme ga o nkarabe;Ke eme, gore o nkele tlhoko.
21  O a iphetola gore o nne setlhogo mo go nna;O nna o ntlhoile ka thata yotlhe ya seatla sa gago.
22  O ntsholeletsa kwa phefong, o a e mpalamisa;Go tswa foo o bo o nnyerolosa ka go mphatlakanya.
23  Gonne ke itse sentle gore o tla dira gore ke boele kwa losong,Le kwa ntlong ya bokopanelo ya mongwe le mongwe yo o tshelang.
24  Fela ga go na ope yo o ntshang seatla sa gagwe kgatlhanong le mokoa fela wa marope,Le gone ka nako ya fa motho a felelwa ke nonofo ga a na go goa a kopa thuso mabapi le dilo tseo.
25  Eleruri ke ne ka lelela yo o nang le letsatsi le le boima;Moya wa me o hutsafaletse mohumanegi.
26  Le mororo ke ne ka letela molemo, go ne ga tla bosula;Ke ne ka nna ke letetse lesedi, mme ga tla letobo.
27  Mala a me a ne a dirwa gore a bele mme a se ka a didimala;Metlha ya pogisego e ne ya lebana le nna.
28  Ke ne ka tsamayatsamaya ke utlwile botlhoko go se na lesedi la letsatsi;Ke ne ka ema mo phuthegong, ka nna ka goa ke kopa thuso.
29  Ke ne ka nna morwarraagwe bophokoje,Le molekane wa bomorwadia ntšhe.
30  Letlalo la me le ne la nna lentsho mme la wa mo go nna,Le marapo a me a ne a nna mogote ka ntlha ya go omelela.
31  Harepa ya me e ne ya nna ya khutsafalo fela,Le lotlhaka lwa me lwa nna lwa modumo wa ba ba lelang.
16  Mme Jobe a araba a re:
2  “Ke utlwile dilo di le dintsi tse di tshwanang le tseno.Lotlhe lo bagomotsi ba ba letshwenyo!
3  A go na le bokhutlo jwa mafoko a a lolea?Kgotsa lo gakatswa ke eng gore lo arabe?
4  Le nna nka bua sentle fela jaaka lo bua.Fa fela meya ya lona e ka bo e nna kwa moya wa me o leng teng,A ke ne ke tla emelana le lona ka mafoko a a botlhale,Mme a ke ne ke tla lo thukuthela tlhogo?
5  Ke ne ke tla lo nonotsha ka mafoko a molomo wa me,Le kgomotso ya dipounama tsa me e ne e tla fokotsega—.
6  Fa ke bua, setlhabi sa me ga se fokotsege,Mme fa ke kgaotsa go dira jalo, ke eng se se tswang mo go nna?
7  Ke gone fela jaanong a ntapisitseng;O kgakgabaditse botlhe ba ba phuthegang le nna.
8  Le wena o a ntshwara. Seo ke bosupi,Mo popamo ya me e ntsogologelang. E itshupa fa pele ga sefatlhego sa me.
9  Bogale jwa gagwe bo nkgagogantse, mme o nna a ntse a ntlhoile.Ruri o mphuranyetsa meno.Mmaba wa me o ntooletsa matlho a gagwe.
10  Ba mpuletse molomo wa bone thata,Ba iteile marama a me ka kgobo,Ba nkokoanela ba le palo e kgolo.
11  Modimo o nneela basimanyana,Mme o mpiriganyetsa mo diatleng tsa ba ba boikepo.
12  Ke ne ke iketlile, mme a ntshikinya;O ne a mphamola ka fa morago ga molala mme a nthubaganya,Mme o ntlhoma jaaka selo se a se kwaileng.
13  Batho ba gagwe ba ba hulang ka metswi ba a ntikanyetsa;O fatola diphilo tsa me mme ga a nne le bopelotlhomogi bope;O tshololela kgetsana ya me ya santlhoko fa fatshe.
14  O nna a ntse a nthuba a mphunya diphatlhaphatlha;O sianela kwa go nna jaaka yo o thata.
15  Ke rokeletse letsela la kgetsi mo godimo ga letlalo la me,Mme ke sotlhomeditse lonaka lwa me mo loroleng.
16  Sefatlhego sa me se hubitse ka ntlha ya go lela,Mme mo godimo ga dintshi tsa me go na le moriti o montsho,
17  Le mororo go se na thubakanyo mo diatleng tsa me,Le thapelo ya me e itshekile.
18  Ao tlhe lefatshe, o se ka wa bipa madi a me!Mme a go se nne le lefelo la selelo sa me!
19  Gape jaanong, bona! kwa magodimong go na le yo o supang ka ga me,Le mosupi wa me o kwa bogodimong.
20  Balekane ba me ke babueledi kgatlhanong le nna;Leitlho la me le lebile kwa Modimong le tlhoregile boroko.
21  Mme go tshwanetse ga dirwa tshwetso mo gare ga monna yo o nonofileng le Modimo,Go tshwana le mo gare ga morwa motho le mongkaene.
22  Gonne go sa ntse go tla dingwaga di le mmalwa fela,Mme ke tla tsamaya ka tselana e ke se kitlang ke boa ka yone.
35  Elihu a tswelela go araba a re:
2  “A seno ke se o se tsereng e le tshiamiso?O rile, ‘Tshiamo ya me e feta ya Modimo.’
3  Gonne wa re, ‘E na le thuso efe mo go wena?Ke eng se se ka ntswelang mosola go feta go leofa ga me?’
4  Nna ka bonna ke tla go fetolaMmogo le balekane ba gago.
5  Lelalela kwa legodimong mme o bone,O lebe maru, gore ruri a kwa godimo go go feta.
6  Fa tota o leofa, ke eng se o se fitlhelelang kgatlhanong le ene?Mme fa go tlhanoga ga gago go oketsega, o mo dirang?
7  Fa ruri o se na molato, o mo nayang eng,Kgotsa ke eng se a se amogelang mo seatleng sa gago?
8  Boikepo jwa gago bo ka tswa bo le kgatlhanong le motho yo o tshwanang le wena,Le tshiamo ya gago kgatlhanong le morwa motho wa mo lefatsheng.
9  Ba nna ba ikuela gore ba thusiwe ka ntlha ya dikgatelelo tse dintsi;Ba nna ba goa ba kopa thuso ka ntlha ya lebogo la ba bagolo.
10  Le fa go ntse jalo ga go na ope yo o neng a re, ‘O kae Modimo Modiri wa me yo Mogolo,Ene yo o ntshang melodi ya pina bosigo?’
11  Ke Ene yo o re rutang go feta diphologolo tsa lefatshe,E bile o re dira botlhale go feta dibopiwa tse di fofang tsa magodimo.
12  Ba nna ba goa ba le koo, mme ga a arabe,Ka ntlha ya boikgogomoso jwa ba ba bosula.
13  Ke se se seng boammaauri fela se Modimo a sa se utlweng,Mme Mothatayotlhe ka boene ga a go bone.
14  Go tweng he, fa o re ga o mmone!Kgetsi ya molao e fa pele ga gagwe, mme jaanong o tshwanetse go mo leta ka tlhobaelo.
15  Mme jaanong ka gonne bogale jwa gagwe ga bo a batla gore go ikarabelwe,Gape ga a tsaya tsia mafega a a feteletseng.
16  Mme Jobe o bula molomo wa gagwe thata a o bulela lefela;O ntsifatsa mafoko a se na kitso.”
18  Mme Biledade wa Moshuha a araba a re:
2  “Lo tla tsaya lobaka lo lokae go khutlisa mafoko?Lo tshwanetse go tlhaloganya, gore morago ga moo re tle re bue.
3  Ke ka ntlha yang fa re tshwanetse go tsewa jaaka diphologoloLe go tsewa re se phepa mo matlhong a lona?
4  O gagoganya moya wa gagwe mo bogaleng jwa gagwe.Lefatshe le tla tlogelwa ka ntlha ya gago,Kgotsa lefika le fuduge mo lefelong la lone?
5  Le lesedi la ba ba boikepo le tla tingwaMme tlhase ya molelo wa gagwe ga e kitla e phatsima.
6  Ruri lesedi ka bolone le tla nna lefifi mo mogopeng wa gagwe,Mme lobone lwa gagwe le tla tingwa mo go one.
7  Dikgato tsa gagwe tsa matlhagatlhaga di tla pitlagana.Le boikaelelo jwa gagwe bo tla mo kgaphela koo.
8  Gonne ruri dinao tsa gagwe di tla mo lesa a tsena mo letloweng,Mme o tla tsamaya mo godimo ga letlowa.
9  Serai se tla mo tshwara ka serethe;Seru se nna se mo tshwere.
10  O fitlhetswe mogala fa fatshe,Le sedirisiwa sa go mo tshwara mo tselaneng ya gagwe.
11  Ruri ditherego tsa tshoganyetso di a mo tshosa go mo dikologa,Di bo di mo lelekisa di mo atametse.
12  Matlhagatlhaga a gagwe a a koafala,Mme matlhotlhapelo a ipaakanyeditse go mo dira gore a kwetsepele.
13  A tla ja dikarolo tsa letlalo la gagwe;Leitibolo la loso le tla ja ditokololo tsa gagwe.
14  Tshepo ya gagwe e tla kgopholwa mo mogopeng wa gagweMme e tla mo gwantisetsa kwa kgosing ya letshogo.
15  Go tla aga sengwe se e seng sa gagwe mo mogopeng wa gagwe;Sulefera e tla gasiwa mo lefelong la gagwe la bonno.
16  Medi ya gagwe e tla omelela kafa tlase,Mme kwa godimo, kala ya gagwe e kgolo e tla swaba.
17  Ruri go umakiwa ga gagwe go tla nyelela mo lefatsheng,Mme ga a na go nna le leina kwa mmileng.
18  Ba tla mo ntsha mo leseding ba mo kgoromeletsa mo lefifing,Ba tla mo leleka mo nageng e e ungwang.
19  Ga a na go nna le setlogolwana le lotsalo mo bathong ba gagwe,Ga go na go nna le mofalodi mo lefelong la gagwe la boagi jwa boeng.
20  Mo letsatsing la gagwe batho ba ba kwa Bophirima ba tla rotola matlho ba gakgametse,Mme batho ba ba kwa Botlhaba ba tla tshwarwa ke thoromo.
21  Eno ke yone fela metlaagana ya modiraphoso,Mme leno ke lefelo la yo o neng a se ka a itse Modimo.”
17  “Moya wa me o utlwile botlhoko, malatsi a me a timilwe;Ke lebanwe ke diphupu.
2  Eleruri ke a sotlwa,Mme leitlho la me le nna mo gare ga boitshwaro jwa bone jwa botsuolodi.
3  Tsweetswee, nna moemedi wa me.Ke mang gape yo nna le ene re tla tshwaranang ka diatla ka tiisetso?
4  Gonne o tswetse pelo ya bone gore e se ka ya bona botlhale.Ke sone se o sa ba godiseng.
5  A ka nna a bolelela balekane gore ba tseye dikabelo tsa bone,Mme matlho a bomorwawe a tla koafala.
6  Mme o ntirile polelo ya seane ya ditšhaba,Mo ke nnang mongwe yo go kgwelwang mathe mo sefatlhegong sa gagwe.
7  Leitlho la me le nna letobo ka ntlha ya go tshwenyegaMme ditokololo tsa me tsotlhe di tshwana le moriti.
8  Bathokgami ba rotolela seno matlho ba gakgametse,Le e leng yo o se nang molato o galefela motlhanogi.
9  Mosiami o nna a ngangatletse tsela ya gagwe,Mme yo o diatla di phepa nonofo ya gagwe e nna e ntse e oketsega.
10  Le fa go ntse jalo, lo ka nna lwa simolola gape lotlhe. Dirang jalo tsweetswee,E re ka ke sa bone ope yo o botlhale mo go lona.
11  Malatsi a me a fetile, dithulaganyo tsa me di phatlakantswe,Dikeletso tsa pelo ya me.
12  Ba nna ba baya bosigo mo boemong jwa motshegare:‘Lesedi le gaufi ka ntlha ya lefifi.’
13  Fa ke nna ke letile, Sheole ke ntlo ya me;Ke tla tshwanelwa ke go tsharolola bolao jwa me mo lefifing.
14  Ke tla tshwanelwa ke go tlhaeletsa kgatampi ke re, ‘O rre!’Le seboko ke re, ‘Mmè le morwadiarre!’
15  Ka jalo, tsholofelo ya me e kae he?Le tsholofelo ya me—ke mang yo o e bonang?
16  Di tla fologela kwa mephakalegong ya Sheole,Fa rona, rotlhe fela, re fologela kwa loroleng gotlhelele.”
9  Mme Jobe a araba a re:
2  “Eleruri ke a itse gore go ntse jalo.Mme motho yo o nang le go swa a ka tlhoka molato jang fa a le mo tshekong le Modimo?
3  Fa o ka natefelelwa ke go ganetsana le ene,A ka se ka a mo fetola le fa e le gangwe mo makgetlong a le sekete.
4  O pelo e e botlhale gape o maatla a a nonofileng.Ke mang yo o ka mmontshang botlhogoethata a bo a tswa a sa utlwisiwa botlhoko?
5  O fudusa dithaba, mo batho ba sa itseng sepe ka tsone,Ene yo o ba ribegeditseng mo bogaleng jwa gagwe.
6  O dira gore lefatshe le rorome mo lefelong la lone,Gore dipilara tsa lone di rorome.
7  O raya letsatsi a re le se ka la phatsima,Mme o baya sekano go dikologa dinaledi,
8  O otlolola magodimo a le nosiO gata makhubu a magolo a lewatle;
9  O dira lesomo la dinaledi la Ashe, lesomo la dinaledi la Kesile,Le lesomo la dinaledi la Khima le diphaposi tse di kwa teng tsa Borwa;
10  O dira dilo tse dikgolo tse di sa hukutsegeng,Le dilo tse di gakgamatsang tse di se nang palo.
11  Bona! o feta fa go nna mme ga ke mmone,O fetela kwa pele mme ga ke mo lemoge.
12  Bona! O a tsubula. Ke mang yo o ka emelelanang le ene?Ke mang yo o tla mo rayang a re, ‘O dirang?’
13  Modimo ka boene ga a kitla a busa bogale jwa gagwe;Bathusi ba motlhasedi ba tla ikoba kafa tlase ga gagwe.
14  Go tweng he ka nna fa nka mo araba!Ke tla tlhopha mafoko a me fa ke bua le ene,
15  Ene yo ke neng nka se mo arabe, le fa gone ke ne ke se na molato.Ke tla rapelela go utlwelwa botlhoko ke yo o ganetsanang le nna mo molaong.
16  Fa ke ne ke mmiditse, a o ne a tla nkaraba?Ga ke dumele gore o ne a tla sekegela lentswe la me tsebe;
17  o nkgobatsang ka matsubutsubuMme a dira gore dintho tsa me di nne dintsi kwantle ga lebaka.
18  Ga a kitla a nnaya go hema moya o o phepa,Gonne o nna a nkgobelela dilo tse di bogalaka.
19  Fa go na le mongwe yo o maatla a a nonofileng, ke ene yoo;Mme fa go na le mongwe yo o nonofileng mo tshiamisong, e kete nka bidiwa!
20  Fa nkabo ke siame, molomo wa me o ne o tla bolela fa ke le boikepo;Fa nka bo ke se na molato, foo o ne a tla mpolela ke le yo o sokameng.
21  Fa nka bo ke se na molato, ke ne ke se na go itse moya wa me;Ke ne ke tla gana botshelo jwa me.
22  Go na le selo se le sengwe fela. Ke gone ka moo ke reng,‘Yo o se nang molato, le yo o boikepo, o a ba fedisa.’
23  Fa morwalela o o elelang o ka baka loso ka tshoganyetso,O tla sotla boitlhobogo jwa yo o se nang molato.
24  Lefatshe ka bolone le tsentswe mo seatleng sa yo o boikepo;O bipa sefatlhego sa baatlhodi ba lone.Fa e se ene, ke mang he?
25  Gape malatsi a me jaanong a bofefo go feta motabogi;A tshabile, ruri ga a kitla a bona molemo.
26  A tswetse pele jaaka mekoro ya lotlhaka,Jaaka ntsu e e ragogelang kwa le kwa e batla sengwe se e tla se jang.
27  Fa ke rile, ‘Mma ke lebale matshwenyego a me,Mma ke fetole sefatlhego sa me mme ke itumele,’
28  Ke ntse ke tshaba ditlhabi tsa me tsotlhe;Ke a itse gore ga o na go ntsaya ke le yo o se nang molato.
29  Nna ka bonna ke tshwanetse go nna boikepo.Ke ka ntlha yang fa ke dira ka natla ke direla lefela?
30  Fa ke tlhapile mo metsing a kapoko,Mme ruri ke ntlafaditse diatla tsa me mo potaseng,
31  Foo o tla nkina mo kgatamping,Mme ruri diaparo tsa me di tla ntlhoa.
32  Gonne ga se motho yo o tshwanang le nna gore nka mo araba,Gore re tle mmogo mo katlholong.
33  Ga go na motho yo o ka dirang ditshwetso mo gare ga rona,Gore a beye bobedi jwa rona seatla.
34  A a tlose thobane ya gagwe mo go nna,Le go tshosa ga gagwe, a go se ka ga ntshosa.
35  Mma ke bue mme ke se ka ka mmoifa,Gonne ga ke na tshekamelo e e ntseng jalo.
28  “Eleruri, go na le lefelo le selefera e ka bonwang kwa go loneLe lefelo la gouta e ba e itshekisang;
2  Tshipi ka boyone e tsewa mo lorolengMme kgotlho e tshololwa mo lejeng.
3  O beetse lefifi bokhutlo;E bile o hukutsa ka botlaloLeje mo letobong le mo moriting o montsho.
4  O epile mokoti kgakala le kwa batho ba agileng e le baeng gone,Mafelo a a lebetsweng a a kgakala le lonao;Bangwe ba batho ba ba nang le go swa ba itatlhetse kwa tlase, ba akgegile.
5  Fa e le lefatshe lone, dijo di tswa mo go lone;Mme kwa tlase ga lone, le pitikolotswe jaaka e kete ka molelo.
6  Maje a lone ke lefelo la safire,Mme le na le lorole lwa gouta.
7  Tselana—ga go na nonyane e e jang nama e e e itsileng,Le fa e le leitlho la phakalane e ntsho ga le a e bona.
8  Dibatana tse dikgolo tsa naga ga di a e gataka;Tawana ga e a tsamaya mo godimo ga yone.
9  O ntsheditse seatla sa gagwe mo godimo ga legweka;O ribegeditse dithaba go tswa kwa moding wa tsone;
10  O epile maribela a a tletseng metsi mo teng ga mafika,Mme matlho a gagwe a bone dilo tsotlhe tse di tlhwatlhwakgolo.
11  O thibile mafelo a dinoka di elelang ka bosesane go tswa kwa go one,Mme o ntshetsa selo se se fitlhegileng mo leseding.
12  Mme botlhale—bo ka bonwa kae,E bile le kae jaanong, lefelo la tlhaloganyo?
13  Motho yo o nang le go swa ga a itse tlhwatlhwa ya jone,Mme ga bo bonwe mo lefatsheng la ba ba tshelang.
14  Bodiba jo bo boteng jwa metsi bo rile,‘Ga bo mo go nna!’Lewatle le lone le rile, ‘Ga bo yo mo go nna!’
15  Gouta e e itshekileng ga e ka ke ya ananngwa ka jone,Le selefera ga e ka ke ya lekanngwa bokete e le tlhwatlhwa ya jone.
16  Ga bo ka ke jwa duelelwa ka gouta ya Ofire,Ka leje la onikise le le bonwang sewelo le la safire.
17  Gouta le galase ga di ka ke tsa tshwantshiwa le jone,Le fa e le go bo ananya ka sejana sepe fela sa gouta e e itshekileng.
18  Korale le legweka la lentswe ga di na go umakiwa,Mme kgetsi e e tletseng botlhale e botlhokwa go feta e e tletseng diperela.
19  Topase ya Kushe ga e ka ke ya tshwantshiwa le jone;Ga bo ka ke jwa duelelwa le fa e le ka gouta  e e itshekileng.
20  Mme botlhale ka bojone—bo tswa kae,E bile le kae jaanong lefelo la go tlhaloganya?
21  Bo fitlhegetse matlho a mongwe le mongwe yo o tshelang,E bile bo fitlhegetse dibopiwa tse di fofang tsa magodimo.
22  Tshenyego le loso di rile,‘Re utlwile pego ka ga jone ka ditsebe tsa rona.’
23  Modimo ke Ene yo o tlhalogantseng tsela ya jone,E bile ene ka boene o itsile lefelo la jone,
24  Gonne ene ka boene o leba kwa bokhutlong jwa lefatshe;O bona kafa tlase ga magodimo otlhe,
25  Go direla phefo bokete,E re ka a lekalekantse metsi ka selekanyo;
26  Fa a direla pula molao,Le leru la dikgadima la phefo ya matsubutsubu tsela,
27  Ke gone ka nako eo a neng a bona botlhale mme a bolela ka jone;O ne a bo baakanya a ba a bo hukutsa.
28  Mme a raya motho a re,‘Bona! Go boifa Jehofa—ke jone botlhale,Mme go fapoga bosula ke tlhaloganyo.’”
27  Mme Jobe a bua gape puo ya gagwe ya seane a re:
2  “Jaaka Modimo a tshedile, yo o tlositseng katlholo ya me,Le jaaka Mothatayotlhe a tshedile, yo o utlwisitseng moya wa me botlhoko,
3  Fa mohemo wa me o sa ntse o feletse mo go nna,Le moya wa Modimo o le mo marobeng a me a dinko,
4  Dipounama tsa me ga di na go bua tshiamololoLe loleme lwa me lo ka se ngunangune tsietso!
5  Go ka se direge gore ke lo bolele lo le ba ba siameng!Nka se tlose bothokgami jwa me mo go nna go fitlha ke swa!
6  Ke ngangatletse tshiamo ya me, mme ga nkitla ke e lesa;Pelo ya me e ka se nkgobe ka ntlha ya lepe la malatsi a me.
7  A mmaba wa me a nne motho yo o boikepo ka tsela nngwe le nngwe,Le yo o ntlhanogelang ruri a nne modiraphoso.
8  Gonne tsholofelo ya motlhanogi ke eng fa go ka direga gore a mo kgaole,Fa go ka direga gore Modimo a tseye moya wa gagwe mo go ene?
9  A Modimo o tla utlwa selelo sa gagweFa go ka direga gore a tlelwe ke matshwenyego?
10  Kgotsa a o tla bona boitumelo jo bogolo mo go Mothatayotlhe?A o tla bitsa Modimo ka dinako tsotlhe?
11  Lona banna ke tla lo laya ka seatla sa Modimo;Nka se fitlhe se se mo go Mothatayotlhe.
12  Bonang! Lona lotlhe lo bone diponatshegelo;Ka jalo ke ka ntlha yang fa lo itshupa lo se na mosola gotlhelele?
13  Eno ke kabelo ya moikepi e e tswang kwa Modimong;Mme ba tla amogela boswa jwa bapatiki go tswa kwa go Mothatayotlhe.
14  Fa bomorwawe ba ntsifala, ba ntsifalela tšhaka;Mme ditlogolwana tsa gagwe ga di kitla di nna le dijo tse di lekaneng.
15  Bafalodi ba gagwe ba tla fitlhwa ka nako ya sebetso se se bolayang,Mme batlholagadi ba bone ga ba kitla ba lela.
16  Fa a ka koaganya selefera jaaka lorole,A bo a baakanya diaparo fela jaaka e kete ke letsopa,
17  O ne a tla baakanya, mme mosiami ke ene yo o neng a tla ikapesa,Mme yo o se nang molato ke ene yo o neng a tla bona kabelo mo selefereng.
18  O agile ntlo ya gagwe jaaka motoutwane fela,Le jaaka loobo lo molebeledi a lo dirileng.
19  O tla rapama a humile, mme ga go kitla go phuthwa sepe;O butse matlho a gagwe, mme ga go kitla go nna le sepe.
20  Letshogo la tshoganyetso le tla mo wela ka tshoganyetso jaaka metsi;Ruri phefo ya matsubutsubu e tla mo utswa bosigo.
21  Phefo ya botlhaba e tla mo tsaya mme o tla tsamaya,E tla mo pheula go tswa mo lefelong la gagwe.
22  E tla itatlhela mo go ene mme ga e na go nna le bopelotlhomogi;Ruri o tla leka go tshaba a tswa mo maatleng a yone.
23  Mongwe o tla mo opela diatlaA ba a mo leletsa molodi mo lefelong la gagwe.
7  “A ga go na tiro mo lefatsheng e motho yo o nang le go swa a patelediwang go e dira,Mme a metlha ya gagwe ga e tshwane le metlha ya modiri yo o thapilweng?
2  O tlhologeletswe moriti jaaka motlhanka,Mme o letetse tuelo ya gagwe jaaka modiri yo o thapilweng.
3  Ka jalo ke dirilwe gore ke rue dikgwedi tsa modikologo wa ngwedi tse di se nang mosola,Mme di mpaletse masigo a matshwenyego.
4  Fa ke rapame ke ne gape ka re, ‘Ke tla tsoga leng?’Mme fa go nna maitseboa ka botlalo, ke ne ke tletse ka go tlhorega go fitlha ka makuku a moso.
5  Nama ya me e apesitswe ke diboko le ke makwete a lorole;Letlalo la me le dule magogo mme le a nyerologa.
6  Malatsi a me a nnile bofefo go feta le nnale ya selogi,Mme a khutla a se na tsholofelo.
7  Gakologelwa gore botshelo jwa me ke phefo;Gore leitlho la me ga le kitla le bona molemo gape.
8  Leitlho la ene yo o mponang le ka se ntebe;Matlho a gago a tla bo a le mo go nna, mme ke tla bo ke seyo.
9  Ruri leru le tla mo bokhutlong jwa lone mme le tsamaye;Ka jalo yo o fologelang mo Sheole a ka se tswe.
10  A ka se tlhole a boela kwa ntlong ya gagwe,Mme le lefelo la gagwe le ka se tlhole le mo itse.
11  Le nna, nka se thibele molomo wa me.Ke tla bua mo matshwenyegong a moya wa me;Ke tla tshwenyega ka go utlwa botlhoko ga moya wa me!
12  A ke lewatle kgotsa setshedi se setonatona sa lewatle,Gore o mpeele modisa?
13  Fa ke ne ke re, ‘Bolawana jwa me bo tla nkgomotsa,Bolao jwa me bo tla nthusa go tshola matshwenyego a me,’
14  O ntshositse ka ditoro,Mme ka diponatshegelo o ntira gore ke simolole go tshoga,
15  Mo moya wa me o tlhophang go hupela,Loso go na le marapo a me.
16  Ke bo ganne; ga nkitla ke tshela ka bosakhutleng.Ntlogele, gonne malatsi a me ke moya o o hemelwang kwa ntle.
17  Motho yo o nang le go swa ke eng go bo o mo godisa,Le gore o tlhome pelo ya gago mo go ene,
18  Le gore o mo ele tlhoko moso mongwe le mongwe,Gore o mo leke motsotso mongwe le mongwe?
19  Ke ka ntlha yang fa o sa fapose matlho a gago mo go nna,Kgotsa o ntlogele go fitlha ke metsa mathe a me?
20  Fa e le gore ke leofile, nka kgona go dira eng kgatlhanong le wena, Molepi wa batho?Ke ka ntlha yang fa o nkwaile, gore ke tle ke nne mokgweleo mo go wena?
21  Mme ke ka ntlha yang o sa itshwarele tlolo ya meMme o tlodise phoso ya me matlho?Gonne jaanong ke tla rapama mo loroleng;Ruri o tla mpatla, mme ke tla bo ke seyo.”
34  Mme Elihu a tswelela go araba a re:
2  “Reetsang mafoko a me, lona ba ba botlhale;Le lona ba lo itseng, ntshekegeleng tsebe.
3  Gonne tsebe ka boyone e leka mafoko,Fela jaaka magalapa a utlwa dijo fa go jewa.
4  A re itlhopheleng katlholo;A re itseng se se molemo mo gare ga rona.
5  Gonne Jobe o ne a re, ‘Ruri ga ke na molato,Mme Modimo ka boene o fapositse katlholo ya me.
6  A ke bua maaka kgatlhanong le katlholo ya me?Ntho ya me e e botlhoko ga e alafege le fa gone go se na tlolo.’
7  Ke monna ofe yo o nonofileng yo o tshwanang le Jobe,Yo o nwang go sotliwa jaaka metsi?
8  Mme ruri o mo tseleng go ya kwa bolekaneng le badiri ba se se utlwisang botlhokoLe go tsamaya le batho ba ba boikepo.
9  Gonne o rile, ‘Monna yo o nonofileng ga a boelweKa go ipela mo Modimong.’
10  Ka jalo, lona banna ba ba nang le temogo, ntheetsang.A go nne kgakala le Modimo wa boammaaruri go dira ka boikepo,Le Mothatayotlhe go dira ka tshiamololo!
11  Gonne o tla duela motho wa mo lefatsheng go ya ka tsela e a dirang ka yone,Mme o tla dira gore e mo tlele go ya ka tsela ya gagwe.
12  Ee, eleruri, Modimo ka boene ga a dire boikepo,Le Mothatayotlhe ka boene ga a sokamise katlholo.
13  Ke mang yo o mo abetseng lefatshe,E bile ke mang yo o mo tlhometseng naga e e ungwang, ee yotlhe fela?
14  Fa a tlhoma pelo ya gagwe mo mothong ope fela,Fa a phuthela moya le mohemo wa yoo kwa go ene,
15  Nama yotlhe e tla swa mmogo,Mme motho wa mo lefatsheng o tla boela mo loroleng.
16  Ka jalo fa o tlhaloganya, reetsa seno;Sekegela modumo wa mafoko a me tsebe.
17  Tota a mongwe yo o tlhoileng tshiamiso o tla laola,Mme fa yo o maatla a siame a o tla mmolela e le yo o boikepo?
18  A motho a ka raya kgosi a re, ‘Ga o na molemo wa sepe’?A raya batlotlegi a re, ‘Lo boikepo’?
19  Go na le Yo o sa supang tlhaolele mo dikgosanengE bile a sa akanyetse motlotlegi go feta motho wa maemo a a kwa tlase,Gonne botlhe ke tiro ya diatla tsa gagwe.
20  Ba swa ka ponyo ya leitlho, le e leng mo gare ga bosigo;Batho ba a kgotlhokgotshega mme ba fete,Mme ba ba maatla ba tsamaisiwa e seng ke seatla.
21  Gonne matlho a gagwe a mo ditseleng tsa motho,Mme o bona dikgato tsotlhe tsa gagwe.
22  Ga go na lefifi lepe le fa e le moriti o montshoGore ba ba dirang se se utlwisang botlhoko ba tle ba iphitlhe mo go one.
23  Gonne ga a beele motho ope nako e e tlhomilwengGore a ye kwa Modimong kwa katlholong.
24  O robaganya ba ba maatla kwantle ga go tlhotlhomisa,Mme o dira gore go eme ba bangwe mo boemong jwa bone.
25  Ka jalo o lemoga se ditiro tsa bone e leng sone,Mme bosigo o a ba ribegetsa, mme ba thubaganngwe.
26  O ba faphola jaaka ba ba boikepoMo lefelong la ba ba lebeletseng;
27  Ka lebaka la gore ba fapogile mo go mo saleng morago,E bile ga ba a tlhokomela ditsela dipe tsa gagwe,
28  Gore ba tle ba dire gore selelo sa batho ba maemo a a kwa tlase se tle mo go ene;Mme ka jalo o utlwa selelo sa ba ba bogisiwang.
29  Fa a dira gore go nne le tidimalo, ke mang jaanong yo o ka mmonang molato?Mme fa a suba sefatlhego sa gagwe, ke mang yo o ka mmonang,A ka tswa a se fitlhela setšhaba kgotsa motho, e le selo se se tshwanang?
30  Gore monna wa motlhanogi a se ka a busa,Le gore go se ka ga nna le diru tsa batho.
31  Gonne a tota mongwe a ka raya Modimo a re,‘Ke itshokile, le mororo ke sa dire ka boikepo;
32  Le mororo ke sa bone sepe, nthute wena ka bowena;Fa e le gore ke dirile tshiamololo nngwe,A ga ke na go e dira gape’?
33  A o tla e duela go ya ka pono ya gago fela ka gonne o gana katlholo,Gonne ke wena o tlhophang, e seng nna?Le sone se o se itseng sentle, se bue.
34  Banna ba ba nang le temogo ba tla nthaya ba re—Le e leng monna yo o nonofileng yo o botlhale yo o ntheeditseng,
35  ‘Jobe ka boene o bua ka go tlhoka kitso,Le mafoko a gagwe a na le go tlhoka temogo ga gagwe.’
36  Rra, a Jobe a lekwe ka botlaloKa dikarabo tse a neng a araba batho ba ba utlwisang botlhoko ka tsone.
37  Gonne o oketsa boleo jwa gagwe ka botlhanogi;O opa diatla mo gare ga rona e bile o ntsifatsa mafoko a gagwe kgatlhanong le Modimo wa boammaaruri!”
37  “Eleruri pelo ya me e simolola go roroma ka ntlha ya seno,Me e tlola mo lefelong la yone.
2  Reetsang go kurutla ga lentswe la gagwe ka kelotlhoko,Le go duma mo go tswang mo molomong wa gagwe.
3  O go gololela kafa tlase ga magodimo otlhe,Le logadima lwa gagwe lo fitlha kwa dintlheng tsa lefatshe.
4  Modumo o kurutla fa morago ga lone;O duma jaaka tumo ya maru ka modumo wa tlotlomalo ya gagwe,Mme ga a di thibele fa lentswe la gagwe le utlwala.
5  Modimo o duma jaaka tumo ya maru ka lentswe la gagwe ka tsela e e gakgamatsang,O dira dilo tse dikgolo tse re ka se di itseng.
6  Gonne o raya kapoko a re, ‘Wela kwa lefatsheng,’O raya le pula e kgolo, le dipula tsa gagwe tse dikgolo tse di maatla.
7  O baya lotshwao mo seatleng sa motho mongwe le mongwe wa mo lefatshengGore motho mongwe le mongwe yo o nang le go swa a itse tiro ya gagwe.
8  Sebatana sa naga se a tla gore se lalele,Mme se nna mo mafelong a sone a go iphitlha.
9  Mo phaposing e e kwa teng go tswa phefo ya matsubutsubuLe serame mo diphefong tsa bokone.
10  Dikgapetla di nna teng ka go hema ga ModimoMme bophara jwa metsi bo pitlagane.
11  Ee, o imetsa maru ka bongola,Lesedi la gagwe le gasamisa maru a magolo,
12  Mme a bilolwa ke go a kaela ga gagwe gore a dire tiro ya oneGore a ye gongwe le gongwe kwa a a laelang teng mo godimo ga naga e e ungwang ya lefatshe.
13  E ka tswa e le ka ntlha ya thobane kgotsa ka ntlha ya lefatshe la gagweKgotsa ka ntlha ya bopelonomi jwa lorato, o le dira gore le nne le matswela.
14  Sekegela seno tsebe, wena Jobe;Ema mme o ele tlhoko ditiro tse di gakgamatsang tsa Modimo.
15  A o a itse gore Modimo o di beetse leng nako e e tlhomilweng,Le gore o ne a dira leng gore lesedi la leru le phatsime?
16  A o itse ka go lepelela ga leru,Ditiro tse di gakgamatsang tsa Ene yo o itekanetseng mo kitsong?
17  Gore diaparo tsa gago di nna mogote jangFa lefatshe le didimala go tswa kwa borwa?
18  A o ka thula loapi le eneGore le nne thata jaaka seipone se se thetsweng?
19  A re itseng se re tshwanetseng go se mo raya;Ga re ka ke ra bua mafoko ka ntlha ya lefifi.
20  A o tshwanetse go bolelelwa gore ke ne ke tla bua?Kgotsa a motho mongwe o rile go tla buisanngwa?
21  Mme jaanong tota ga ba bone lesedi;Le tsabakela mo loaping,Fa phefo ka boyone e fetile mme e le ntlafaditse.
22  Go tla bontlentle jwa gouta go tswa kwa bokone.Seriti se a boitshega mo Modimong.
23  Fa e le Mothatayotlhe ene, ga re a mmatlisisa;O goletsegile mo maatleng,Mme a ka se nyenyefatse tshiamiso le letlotlo la tshiamo.
24  Ka jalo a batho ba mmoife.Ga a tlhokomele bape ba ba botlhale mo dipelong tsa bone.”
23  Mme Jobe a araba a re:
2  “Le e leng gompieno go tshwenyega ga me ke botsuolodi;Seatla sa me se boima ka ntlha ya go fegelwa ga me.
3  E kete ruri nka bo ke itse kwa nka mmonang teng!Ke ne ke tla tla kwa bonnong jwa gagwe jo bo tlhomameng.
4  Ke ne ke tla isa kgetsi ya tshiamiso fa pele ga gagwe,Mme molomo wa me ke ne ke tla o tlatsa ka mafoko a go iphemela;
5  Ke ne ke tla itse mafoko a a nkarabang ka one,Mme ke ne ke tla akanyetsa se a se mpolelelang.
6  A o ne a tla ganetsana le nna ka maatla a magolo?Nyaa tlhe! Ruri ene ka boene o ne a tla ntsaya tsia.
7  Yo o thokgameng o tla tlhamalatsa dilo le ene koo,Mme ke tla tswa kwa moatlhoding wa me ke babalesegile ka bosaengkae.
8  Bona! Ke ya kwa botlhaba, mme ga a yo;Ke boela teng gape, mme ga ke kgone go mo lemoga;
9  Ke ya kwa molemeng kwa a dirang gone, mme ga ke mmone;O fapogela kwa mojeng, mme ga ke mmone.
10  Gonne o itse sentle tsela e ke e tsayang.Morago ga fa a sena go nteka, ke tla tswa jaaka gouta.
11  Lonao lwa me lo tshwere dikgato tsa gagwe;Ke bolokile tsela ya gagwe, mme ga ke fapoge.
12  Ga ke tswe mo taelong ya dipounama tsa gagwe.Ke bolokile mafoko a molomo wa gagwe go feta se ke se laoletsweng.
13  O mogopolo mongwe fela, mme ke mang yo o ka emelelanang le ene?Moya wa gagwe o na le keletso, mme o tla e diragatsa.
14  Gonne o tla diragatsa ka botlalo se ke se laoletsweng,Mme o na le dilo di le dintsi tse di tshwanang le tseno.
15  Ke sone se ke ikutlwang ke fuduegile ka ntlha ya gagwe;Ke itshupa ke le kelotlhoko mme ke a mmoifa.
16  Le Modimo ka boene o dirile pelo ya me boi,Mothatayotlhe ka boene o mphuduile.
17  Gonne ga ke a didimatswa ka ntlha ya lefifi,Kgotsa ka gonne letobo le bipile sefatlhego sa me.
42  Mme Jobe a araba Jehofa a re:
2  “Ke a itse gore o kgona go dira dilo tsotlhe,E bile ga go na kgopolo epe e o sa kgoneng go e fitlhelela.
3  ‘Ke mang yono yo o fifatsang kgakololo a se na kitso?’Ka jalo ke ne ka bua, mme ke ne ke sa tlhaloganyeDilo tse di gakgamatsang tota mo go nna, tse ke sa di itseng.
4  ‘Utlwa, tsweetswee, mme nna ke tla bua.Ke tla go botsa, mme o nkitsise.’
5  Ke utlwile kaga gago ka magatwe,Mme jaanong leitlho la me le a go bona.
6  Ke gone ka moo ke boang ka morago mo mafokong a me,Mme ke a ikwatlhaya mo loroleng le mo moloreng.”
7  Mme ga diragala ya re Jehofa a sena go bua mafoko ano le Jobe, Jehofa a raya Elifase wa Motemane a re:“Bogale jwa me bo go tuketse wena le balekane ba gago ba babedi, gonne ga lo a bua se se boammaaruri kaga me jaaka go dirile motlhanka wa me Jobe.
8  Mme jaanong itseeleng dipoo tse supa le diphelefu tse supa mme lo ye kwa motlhankeng wa me Jobe, lo ikisetse setlhabelo se se fisiwang; mme Jobe motlhanka wa me o tla lo rapelela. Ke sefatlhego sa gagwe fela se ke tla se amogelang gore ke se ka ka lo direla bosula jwa matlhabisa ditlhong, gonne ga lo a bua se se boammaaruri kaga me, jaaka go dirile motlhanka wa me Jobe.”
9  Ka jalo Elifase wa Motemane le Biledade wa Moshuha le Sofare wa Monaama ba tsamaya mme ba dira fela jaaka Jehofa a ne a buile le bone; ka jalo Jehofa a amogela sefatlhego sa ga Jobe.
10  Mme Jehofa a golola Jobe mo boemong jwa botshwarwa jo a neng a le mo go jone ka nako ya fa a rapelela balekane ba gagwe, Jehofa a simolola go naya Jobe dilo tsotlhe mo godimo ga tse a neng a na le tsone, di menagane sebedi.
11  Mme bomorwarraagwe botlhe le bokgaitsadie botlhe le botlhe ba ba neng ba mo itse pele ba nna ba tla kwa go ene, mme ba ja senkgwe le ene mo ntlong ya gagwe le go mo utlwela botlhoko le go mo gomotsa ka ntlha ya masetlapelo otlhe a Jehofa a neng a letlile gore a mo wele; mme mongwe le mongwe wa bone a mo naya madi le mongwe le mongwe palamonwana ya gouta.
12  Fa e le Jehofa ene, a segofatsa bokhutlo jwa ga Jobe morago ga moo go feta tshimologo ya gagwe, mo a neng a nna le dinku di le dikete di le lesome le bonè le dikamela di le dikete di le thataro le dipane di le sekete tsa dikgomo le diesele tse di namagadi di le sekete.
13  Gape o ne a nna le bana ba le supa ba basimane le bana ba le bararo ba basetsana.
14  Mme a raya wa ntlha leina a re Jemima mme leina la wa bobedi Kesia mme leina la wa boraro Kerene-hapuke.
15  Mme go ne go se na basadi ba ba neng ba fitlhelwa ba le bantle jaaka bomorwadia Jobe mo lefatsheng leo lotlhe, mme rraabo a ba naya boswa mo gare ga bokgaitsadiabone.
16  Morago ga moo Jobe a tswelela go tshela dingwaga di le lekgolo le masome a manè mme a bona bana ba gagwe ba basimane le bana ba bana ba gagwe—dikokomana di le nnè.
17  La bofelo Jobe a swa, a tsofetse e bile a kgotsofetse ka malatsi.
22  Mme Elifase wa Motemane a araba a re:
2  “A monna yo o nonofileng a ka nna le thuso mo Modimong ka boene,Mo e leng gore ope fela yo o nang le temogo a ka nna le thuso mo go ene?
3  A Mothatayotlhe o na le kgatlhego epe ya go bo o le tshiamo,Kgotsa o boelwa ke sengwe fela ka go bo o dira tsela ya gago go nna e e se nang molato?
4  A o tla go kgalemelela poifo ya gago ya bomodimo,A o tla tsena le wena mo katlholong?
5  A bosula jwa gago ga se jo bo setseng bo le bontsi thata,Mme a ditlolo tsa gago ga di kitla di khutla?
6  Gonne o tsaya sebeelo mo go bomorwarrago kwantle ga lebaka,O apola le batho ba ba sa ikategang diaparo tsa bone.
7  Ga o neye yo o lapileng metsi gore a nwe,Mme o tima ba ba tshwerweng ke tlala senkgwe.
8  Fa e le monna yo o nang le nonofo ene, lefatshe ke la gagwe,Mme yo o tlhaolwang o nna mo go lone.
9  O tsamaisitse batlholagadi ba iphotlhere,Mme mabogo a basimane ba ba se nang borraabone a thubagantswe.
10  Ke gone ka moo dirai tsa dinonyane di go dikologileng,Le poifo ya ka tshoganyetso e go fuduang;
11  Kgotsa lefifi, gore o se ka wa bona,Le bontsi jo bo boitshegang jwa metsi bo a go khurumetsa.
12  A Modimo ga se ene bogodimo jwa legodimo?Gape leba palogotlhe ya dinaledi, gore di kwa godimo.
13  Mme le fa go ntse jalo o rile: ‘Ke eng se tota Modimo a se itseng?A a ka atlhola mo letobong le lentshontsho?
14  Maru ke lefelo la gagwe la go itshuba gore a se ka a bona,Mme o tsamayatsamaya mo phaposaneng ya legodimo.’
15  A o tla tswelela o le mo tseleng ya bogologoloE batho ba ba utlwisang botlhoko ba gatileng mo go yone,
16  Batho ba ba neng ba tsubulwa pele ga nako ya bone,Ba motheo wa bone o tshololelwang koo fela jaaka noka,
17  Ba ba rayang Modimo wa boammaaruri ba re: ‘Tswa mo go rona!Mme ke eng se Mothatayotlhe a ka se diragatsang kgatlhanong le rona?’
18  Le fa go ntse jalo ene ka boene o tladitse matlo a bone ka dilo tse di molemo;Mme boikaelelo jwa baikepi bo nnile kgakala le nna.
19  Basiami ba tla bona mme ba tla ipela,Mme yo o se nang molato o tla ba sotla:
20  ‘Ruri baganetsi ba rona ba nyeleditswe;Mme masalela a bone a tla jewa ke molelo.’
21  Itlwaelanye le ene, tsweetswee, mme o boloke kagiso;Ka go dira jalo dilo tse di molemo di tla tla mo go wena.
22  Tsweetswee, tsaya molao mo molomong wa gagwe,Mme o tsenye mafoko a gagwe mo pelong ya gago.
23  Fa o boela kwa go Mothatayotlhe, o tla agiwa;Fa o ka baya tshiamololo kgakala le mogope wa gago,
24  Mme fa go bewa manya a a tlhokegang thata mo lorolengLe gouta ya Ofire mo lefikeng la mekgatšha e e phothoselang,
25  Ruri Mothatayotlhe le ene o tla nna manya a gago a a tlhokegang thata,Le selefera, ya boleng jo bo kwa godimo mo go wena.
26  Gonne ka yone nako eo o tla nna le boitumelo jo bogolo mo go Mothatayotlhe,Mme o tla tsholeletsa sefatlhego sa gago kwa Modimong ka boene.
27  O tla mo kopa ka tlhoafalo, mme o tla go utlwa;O tla duela maikano a gago.
28  O tla dira tshwetso ka sengwe, mme se tla go emela;Mme ruri lesedi le tla phatsima mo ditseleng tsa gago.
29  Gonne o tla kokobediwa fa o bua ka go ikgodisa;Mme o tla boloka yo o digileng matlho.
30  O tla namola motho yo o se nang molato,Mme ruri o tla namolwa ka ntlha ya bophepa jwa diatla tsa gago.”
38  Mme Jehofa a araba Jobe go tswa mo sefefong a re:
2  “Ke mang yono yo o fifatsang kgakololoKa mafoko a a se nang kitso?
3  Ikgatlhe lotheka, tsweetswee, jaaka monna yo o nonofileng,Mma ke go botse, mme o nkitsise.
4  O ne o le kae fa ke thaya lefatshe?Mpolelele, fa o tlhaloganya.
5  Ke mang yo o tlhomileng dilekanyo tsa lone, fa e le gore o a itse,Kgotsa ke mang yo o otlololetseng thapo e e lekanyang mo godimo ga lone?
6  Metheo ya lone e e khuti e nweditswe mo go eng,Kgotsa ke mang yo o beileng leje la lone la sekhutlo,
7  Fa dinaledi tsa moso di ne di goa mmogo ka boipelo,Le bomorwa Modimo botlhe ba ne ba simolola go goa ba baka?
8  Ke mang yo o thibetseng lewatle ka dikgoro,Le le neng la tswa jaaka e kete le pomponyega go tswa mo sebopelong;
9  Fa ke ne ke baya leru go nna seaparo sa loneLe letobo le lentshontsho jaaka letsela le le hapang,
10  Mme ka le tlhomela molao wa meKa ba ka tlhoma mophakalego le dikgoro,
11  Mme ka tswelela ka re, ‘O ka tla bokgakala jo bo kana, mme e seng go feta;Mme bona, makhubu a gago a a tlotlometseng a lekanyeditswe’?
12  A o ne wa laela moso go tswa metlheng ya gago go ya pele?A o ne wa dira gore bosa bo itse lefelo la jone,
13  Gore bo tshware dintlha tsa lefatshe,Gore baikepi ba tlhotlhorwe mo go lone?
14  Bo iphetola jaaka letsopa ka fa tlase ga sekano,Mme dilo di ema jaaka e kete di apere.
15  Mme lesedi la tsone le thibelwa gore le se ka la bonwa ke baikepi,Le lebogo le le kwa godimo le a robega.
16  A o tlile mo metsweding ya lewatle,Kgotsa a o ile wa tsamayatsamaya o batla bodiba jo bo boteng jwa metsi?
17  A o bipololetswe dikgoro tsa loso,Kgotsa a o kgona go bona dikgoro tsa moriti o montsho?
18  A o akanyeditse ka botlhale dibaka tse di atlhameng tsa lefatshe?Bolela, fa e le gore o go itse gotlhe.
19  E kae jaanong, tsela e e yang kwa lesedi le agileng gone?Fa e le lefifi lone, le kae jaanong lefelo la lone,
20  Gore o tle o le ise kwa molelwaneng wa loneLe gore o tlhaloganye ditsela tse di yang kwa ntlong ya lone?
21  A o a itse ka gonne o ne o tsholwa ka nako eo,Le ka gonne malatsi a ga-go a le mantsi ka palo?
22  A o tsene mo matlong a polokelo a kapoko,Kgotsa a o bona matlo a polokelo a sefako,
23  Se ke se boloketseng nako ya matshwenyego,Letsatsi la tlhabano le ntwa?
24  E kae jaanong tsela e lesedi le ikanamisang ka yone,E phefo ya botlhaba e falalelang mo lefatsheng ka yone?
25  Ke mang yo o kgaogantseng moedi wa morwalelaLe tsela ya leru le le dumang la diphefo tsa matsubutsubu,
26  Go dira gore e nele lefatshe le go se nang motho mo go lone,Mo nageng e go se nang motho wa mo lefatsheng mo go yone,
27  Go kgotsofatsa mafelo a a iteilweng ke matsubutsubu le a a kgakgabetsengLe go dira gore bojang bo tlhoge?
28  A pula e na le rre,Kgotsa ke mang yo o belegeng marothodi a monyo?
29  Tota dikgapetla tsa metsi di tswa mo sebopelong sa ga mang,Mme fa e le segagane sa legodimo sone, ke mang yo ruri a se belegang?
30  Metsi ka boone a nna a iphitlhile jaaka e kete ke ka leje,Mme bogodimo jwa bodiba jo bo boteng jwa metsi bo a ikitlanya.
31  A o ka bofa dikgole tsa lesomo la dinaledi la Khima thata,Kgotsa a o ka bofolola megala ya lesomo la dinaledi la Kesile?
32  A o ka tlisa lesomo la dinaledi la Masarothe mo nakong ya lone e e tlhomilweng?Mme fa e le lesomo la dinaledi la Ashe fa thoko ga bomorwaalone, a o ka le kaela?
33  A o itse melao ya magodimo,Kgotsa a o ka baya taolo ya one mo lefatsheng?
34  A o ka tsholeletsa lentswe la gago kwa lerung,Gore bontsi jo bo boitshegang jwa metsi bo go bipe?
35  A o ka romela dikgadima gore di tsamayeMme di go reye di re, ‘Ke rona bano!’?
36  Ke mang yo o tsentseng botlhale mo marung a a tlhatlaganeng,Kgotsa ke mang yo o neetseng dikgakgamatso tsa loapi tlhaloganyo?
37  Ke mang yo o ka balang palo ya maru ka botlhale a sa e fose,Kgotsa dinkgo tsa metsi tsa legodimo—ke mang yo o ka di tshololang,
38  Fa lorole lo tshologa go nna jaaka e kete seretse se se thetsweng,Le makwete a mmu a ngaparagana?
39  A o ka tsomela tau phologoloA o ka kgotsofatsa keletso e kgolo ya dijo ya ditawana,
40  Fa di bataletse mo mafelong a go iphitlha,Kgotsa di rapame mo boitshubelong gore di lalele?
41  Ke mang yo o baakanyetsang legakabe dijo tsa loneFa bana ba lone ba goela kwa Modimong ba kopa thuso,Fa ba ntse ba kgarakgatshega ka gonne go se na sepe se ba se jang?
32  Jalo banna ba bararo bano ba kgaotsa go araba Jobe, gonne o ne a siame mo matlhong a bone.
2  Mme bogale jwa ga Elihu morwa Barakele wa Mobuse wa losika lwa ga Rame jwa tuka. Bogale jwa gagwe bo ne jwa tukela Jobe gonne a ne a bolela fa moya wa gagwe o siame go na le Modimo.
3  Gape, bogale jwa gagwe bo ne jwa tukela balekane ba gagwe ba bararo ka ntlha ya gore ba ne ba se ka ba bona karabo mme ba nna ba bolela fa Modimo a le boikepo.
4  Mme Elihu o ne a letetse gore Jobe a fetse mafoko a gagwe, ka gonne ba ne ba le bagolo mo go ene ka malatsi.
5  Mme kgabagare Elihu a bona gore go ne go se na karabo mo molomong wa banna ba bararo bano, mme bogale jwa gagwe jwa tuka go ya pele.
6  Mme Elihu morwa Barakele wa Mobuse a araba a re:“Ke mmotlana ka malatsiMme lona lo tsofetse.Ke gone ka moo ke neng ka ikgogona mme ka boifaGo lo bolelela kitso ya me.
7  Ke ne ka re, ‘Malatsi ka boone a tshwanetse go bua,Le bontsintsi jwa dingwaga ke jone jo bo tshwanetseng go itsise botlhale.’
8  Eleruri ke moya mo bathong ba ba nang le go swaLe mohemo wa Mothatayotlhe o o ba nayang tlhaloganyo.
9  Ba ba botlhale ga se fela ba ba nang le malatsi a le mantsi,Le gone ba ba tlhaloganyang katlholo ga se fela ba ba tsofetseng.
10  Ka jalo ke ne ka re, ‘Ntheetsang.Nna ke tla bolela kitso ya me.’
11  Bonang! Ke ne ka leta mafoko a lona banna,Ke ne ka nna ka sekegela dikakanyo tsa lona tsebe,Go fitlha lo batla mafoko a lo ka a buang.
12  Ke ne ka nna ke lebisitse tlhokomelo ya me kwa go lona,Mme ga go na ope yo o kgalemelang Jobe,Ga go na ope wa lona yo o arabang mafoko a gagwe,
13  Gore lo se ka lwa re, ‘Re bone botlhale;Modimo ke ene a mo lelekang, e seng motho.’
14  E re ka a sa rulaganya mafoko kgatlhanong le nna,Ka jalo nka se mo fetole ka mafoko a lona.
15  Ba ne ba tshogile, ba ne ba se ka ba tlhola ba araba;Ga ba tlhole ba na le mafoko.
16  Mme ke letile, gonne ga ba tswelele ba bua;Ba ne ba ema ba sa tshikinyege, ba se ka ba tlhola ba araba.
17  Nna ke tla araba;Ke tla bolela kitso ya me;
18  Gonne ke tletse ka mafoko;Moya o mpateletse mo mpeng.
19  Bonang! Mpa ya me e tshwana le beine e e se nang phatla ya go tswa;E batla go phanyega jaaka medutwana e mesha.
20  Mma ke bue gore ke tle ke gololesege.Ke tla bula dipounama tsa me gore ke tle ke arabe.
21  Tsweetswee, mma ke se ka ka bontsha tlhaolele mo mothong;E bile ga nkitla ke naya motho wa mo lefatsheng sereto;
22  Gonne ruri ga ke itse gore nka naya sereto jang;Modiri wa me o ne a ka ntsaya motlhofo fela.
6  Mme Jobe a re:
2  “E kete matshwenyego a me a ka bo a lekantswe bokete otlhe fela,Le gore go ntse go le jalo ba beye pitlagano ya me mo sekaleng!
3  Gonne jaanong e boima go feta le moshawa wa mawatle.Ke gone ka moo mafoko a me a neng a nna puo e e phomesegelang fela.
4  Gonne metswi ya Mothatayotlhe e na le nna,E moya wa me o nwang botlhole jwa yone;Ditherego tse di tswang kwa Modimong di tla di tlhomagane mo go nna.
5  A pitse ya naga e tla lela e le mo bojannyeng,Kgotsa a poo e tla lela e le mo furung ya yone?
6  A dilo tse di se nang moutlwalo di ka jewa di se na letswai,Kgotsa a go na le moutlwalo mo matuteng a a boleta a morogo o o melang fa go ditsobotla?
7  Moya wa me o ganne go ama sepe.Di tshwana le bolwetse jo bo mo dijong tsa me.
8  E kete ke ne ke ka bona se ke se lopangLe Modimo a nnaya se ke se solofetseng!
9  Le gore Modimo a nthubaganye,A ntshe seatla sa gagwe mme a nkgaole!
10  Le gone moo go ne go ntse go tla nkgomotsa;Mme ke ne ke tla tlola ka boipelo mo ditlhabing tsa go belegwa ga me,Le mororo a ne a se kitla a nna le bopelotlhomogi, gonne ga ke a fitlha mafoko a Moitshepi.
11  Maatla a me ke eng, gore ke nne ke letile?Le bokhutlo jwa me ke eng, gore ke nne ke lelefatsa moya wa me?
12  A maatla a me ke maatla a maje?Kgotsa a nama ya me ke ya kgotlho?
13  A ke ka gore go ithusa ga go yo mo go nna,Le gore tiro e e nang le matswela ka boyone e lelekilwe mo go nna?
14  Fa e le ope fela yo o ganelang mongwe ka ene ka bopelonomi jwa lorato,O tla tlogela go boifa Mothatayotlhe.
15  Bomorwarre ba dirile ka boferefere, jaaka molatswana wa mariga o o phothoselang,Jaaka moedi wa melatswana ya mariga e e phothoselang e e nnang e feta.
16  E fifaditswe ke dikgapetla tsa metsi,Kapoko e iphitlha mo go yone.
17  Mo pakeng e e leng yone ga e nne le metsi, e didimaditswe;E a kgala mo lefelong la yone fa go nna mogote.
18  Ditselana tsa tsela ya yone di fapositswe;Di tlhatlogela kwa lefelong le le se nang sepe mme di nyelele.
19  Ditlhopha tsa batsamai tsa kwa Tema di lebile,Setlhopha sa baeti sa Baseba se ba letile.
20  Ruri ba tlhabilwe ke ditlhong ka gonne ba ne ba na le tsholofelo;Ba tlile mo lefelong leo mme ba a swabisiwa.
21  Gonne jaanong lona banna lo nnile ba e seng ba sepe;Lo bona selo se se tshosang, mme lo a boifa.
22  A ke ka gonne ke rile, ‘Nneyeng sengwe,Kgotsa lo nneye maatla mangwe a lona e le neo;
23  Lo bo lo nkgolole mo seatleng sa mmaba,Le gore lo nkgolole mo seatleng sa bapatiki’?
24  Nthute, mme fa e le nna, ke tla didimala;Mme dira gore ke tlhaloganye phoso le fa e ka nna efe e ke e go diretseng.
25  Mafoko a thokgamo ruri a ne a se botlhoko!Mme ke eng se kgalemo ya lona e se kgalemelang?
26  A ke go kgalemela mafoko a lo a logelang leano,Fa mafoko a yo o itlhobogileng e le a phefo fela?
27  Lo tla nna lo tshelela motho yo o se nang rre bola go le kana kang,Le go ananya ka molekane wa lona!
28  Mme jaanong tswelelang pele lo ntlhwaele tsebe,Lo bone gore a ke tla aka fa pele ga lona.
29  Boang tsweetswee—a go se ka ga tsoga tshiamololo epe—Ee, boang—tshiamo ya me e sa ntse e le gone.
30  A go na le tshiamololo mo lolemeng lwa me,Kgotsa a magalapa a me ga a lemoge pitlagano?
31  “Ke dirile kgolagano le matlho a me.Ka jalo nka ela kgarebane tlhoko jang?
2  Mme go na le kabelo efe e e tswang kwa Modimong kwa godimo,Kgotsa boswa jo bo tswang kwa go Mothatayotlhe kwa godimo?
3  A modiraphoso ga a na matlhotlhapelo,Le go tlhoka lesego mo go ba ba dirang se se utlwisang botlhoko?
4  A ene ka boene ga a bone ditsela tsa meLe go bala dikgato tsotlhe tsa me?
5  Fa ke tsamaile le banna ba ba se nang boammaaruri,Le dinao tsa me di potlakela kwa tsietsong,
6  O tla ntekanya bokete mo dikaleng tse di tlhomamengMme Modimo o tla itse bothokgami jwa me.
7  Fa kgato ya me e fapoga mo tseleng,Kgotsa pelo ya me e setse matlho a me morago,Kgotsa bogole bope bo ngaparetse diatla tsa me,
8  Mma ke jale peo mme go je mongwe o sele,Mme a ditlogolwana tsa me di kumolwe.
9  Fa pelo ya me e hepisitswe ke mosadi,Mme ke bo ke nna ke laletse mo tseleng ya matseno ya molekane wa me,
10  A mosadi wa me a silele monna yo mongwe,Mme a banna ba bangwe ba khubame mo go ene.
11  Gonne seo e ne e tla bo e le boitshwaro jo bo repileng,E bile seo e ne e tla bo e le tlolo e e tla tlhokomelwang ke baatlhodi.
12  Gonne seo ke molelo o o neng o tla laila go fitlha o senya,Mme o ne o tla mela mo gare ga dikungo tsotlhe tsa me.
13  Fa ke ne ke tlhola ke gana katlholo ya motlhanka wa meKgotsa ya lelata la me fa ba na le kgetsi ya molao le nna,
14  Jaanong ke tla dirang fa Modimo a nanoga?Fa a batla gore go ikarabelwe, ke tla mo araba ke reng?
15  A Ene yo o neng a ntira mo sebopelong ga se ene yo o mo dirileng,A ga re a baakanngwa ke a le Mongwe fela mo sebopelong?
16  Fa e le gore ke ne ke tle ke thibele batho ba maemo a a kwa tlase gore ba se ka ba itumela,Le matlho a motlholagadi ke ne ke tle ke dire gore a koafale,
17  Mme ke ne ke tle ke je thathana ya me ke le nosi,Fa mosimane yo o se nang rre a ne a sa je mo go yone
18  (Gonne go tswa bosheng jwa me o ne a gola le nna jaaka e kete a na le rraagwe,E bile ke ne ka nna ka mo etelela pele go tswa sebopelong sa ga mmè);
19  Fa e le gore ke ne ke tle ke bone motho ope a nyelela ka go bo a se na seaparo,Kgotsa mohumanegi a se na se a ipipang ka sone;
20  Fa lotheka lwa gagwe lo sa ka lwa ntshegofatsa,Le fa e le go ithuthafatsa ka boboa jo bo beotsweng jwa diphelefu tsa me tse di potlana;
21  E le gore ke ne ke fokisetsa seatla sa me kwa le kwa kgatlhanong le mosimane yo o se nang rraagwe,Fa ke ne ke bona go tlhokega gore ke thuse mo kgorong,
22  A lerapo la legetla la me le we mo legetleng la lone,Mme a lebogo la me le robege go tswa mo lerapong la lone le le kwa godimo.
23  Gonne matlhotlhapelo a a tswang kwa Modimong a ne a mpoifisa,Mme ke ne nka se itshokele seriti sa gagwe.
24  Fa ke beile gouta jaaka tshepo ya me,Kgotsa ke reile gouta ka re, ‘O boikanyo jwa me!’
25  Fa ke ne ke tle ke ipele ka gonne dithoto tsa me di le dintsi,Le ka gonne seatla sa me se ne se bone dilo di le dintsi;
26  Fa ke ne ke tle ke bone lesedi fa le phatsima,Kgotsa ngwedi o o rategang o tsamaya,
27  Mme pelo ya me e bo e simolola go hepisiwa mo sephiringLe seatla sa me sa atla molomo wa me,
28  Seo le sone e ne e tla nna tlolo e e tla tlhokomelwang ke baatlhodi,Gonne ke ne ke tla bo ke itatotse Modimo wa boammaaruri yo o kwa godimo.
29  Fa e le gore ke ne ke ipelela go fedisiwa ga yo o ntlhoileng thata,Kgotsa ke itumela ka gonne bosula bo mo tshwere—
30  Mme ka se ka ka letlelela magalapa a me go leofaKa go kopa gore moya wa gagwe o hutsiwe.
31  Fa banna ba mogope wa me ba ne ba sa re,‘Ke mang yo o ka ntshang ope yo o sa kgorisiwang ke dijo tsa gagwe?’—
32  Ga go moagi wa moeng ope yo o neng a tla lala kwa ntle;ke ne ke nna ke buletse dikgoro tsa me kwa tseleng.
33  Fa e le gore ke ne ke bipa ditlolo tsa me jaaka motho wa mo lefatshengKa go fitlha tlolo ya me mo kgetsaneng ya me ya hempe—
34  Ka gonne ke ne ke tla garolwa pelo ke boidiidi,Kgotsa ke tshoswa ke lenyatso la malapaMme ke bo ke didimala, ke ne nka se ka ka tswela kwa ntle ga kgoro.
35  E kete go ka bo go ne go na le mongwe yo o ntheeditseng,Gore Mothatayotlhe a nkarabe go ya ka lotshwao lwa me!Kgotsa gore motho yo o nang le kgetsi ya molao kgatlhanong le nna a ka bo a kwadile setlankana!
36  Eleruri ke ne ke tla se sikara mo legetleng la me;Ke ne ke tla se bofa go ntikologa jaaka serwalo se sentle.
37  Ke ne ke tla mmolelela palo ya dikgato tsa me;Ke ne ke tla mo atamela jaaka moeteledipele.
38  Fa lefatshe la me le ne le ka lela kgatlhanong le nna le kopa thuso,Le mesele ya lone e ne e ka lela mmogo;
39  Fa e le gore ke jele maungo a one kwa ntle ga go ntsha madi,E bile ke dirile gore moya wa beng ba one o fegelwe,
40  A go tlhoge mofero o o mitlwa mo boemong jwa korong,Le mofero o o nkgang bosula mo boemong jwa barele.”Mafoko a ga Jobe a tlile mo bokhutlong.
21  Mme Jobe a araba a re:
2  “Reetsang lefoko la me ka kelotlhoko,Mme a seno e nne kgomotso ya lona.
3  Intshokeleng, mme nna ke tla bua;Mme mongwe le mongwe wa lona a ka nna a sotla morago ga gore ke bue.
4  Fa e le nna, a go tshwenyega ga me go bolelelwa motho?Kgotsa ke ka ntlha yang fa moya wa me o sa fele pelo?
5  Lebisang difatlhego tsa lona mo go nna mme lo rotole matlho lo gakgametse,Mme lo ipeye seatla mo molomong.
6  Mme fa ke gakologetswe, gape ke fuduegile,Mme go roroma go tshwere nama ya me.
7  Ke ka ntlha yang fa baikepi ba tswelela ba tshela,Ba tsofetse, e bile ba humile mo gogolo?
8  Bana ba bone ba tlhomamisitswe ka thata mmogo le bone mo ponong ya bone,Le ditlogolwana tsa bone fa pele ga matlho a bone.
9  Matlo a bone ke kagiso ka boyone, ga go na poifo mo go one,Le thobane ya Modimo ga e mo godimo ga bone.
10  Poo ya gagwe e a imisa, mme ga e senye peo;Kgomo ya gagwe e a tsala mme ga e folotse.
11  Ba nna ba roma basimanyana ba bone fela jaaka letsomane,Mme bana ba bone ba basimane ba a tlolaka.
12  Ba tswelela go tsholetsa mantswe a bone ka moropana le harepa,Mme ba nna ba ipela fa go utlwala modumo wa lotlhaka.
13  Ba fetsa malatsi a bone ba le mo dinakong tse di monate,Mme ka ponyo ya leitlho ba fologela kwa Sheole.
14  Mme ba raya Modimo wa boammaaruri ba re, ‘Tswa mo go rona!Ga re a natefelelwa ke go itse ditsela tsa gago.
15  Mothatayotlhe ke eng, gore re ka mo direla,Mme go bo re kopane le ene go re tswela mosola jang?’
16  Bona! Boitekanelo jwa bone ga bo mo maatleng a bone.Boikaelelo jwa baikepi bo kgakala le nna.
17  Lobone lwa baikepi lo tingwa ga kae,Mme ba welwa ke matlhotlhapelo a bone ga kae?O kgaoganya tshenyego ga kae mo bogaleng jwa gagwe?
18  A ba nna jaaka lotlhaka mo phefong,Le jaaka mmoko o phefo ya matsubutsubu e o utswileng?
19  Modimo ka boene o tla bolokela bomorwa motho sa gagwe se se utlwisang botlhoko;O tla mo duela gore a tle a itse ka gone.
20  Matlho a gagwe a tla bona go felelwa ga gagwe ke nonofo,Mme o tla nwa tšararego ya Mothatayotlhe.
21  Gonne boitumelo jwa gagwe e tla nna eng mo ntlong ya gagwe morago ga gagwe,Fa palo ya dikgwedi tsa gagwe ruri e tla bo e kgaolwa ka bogare?
22  A o tla ruta le Modimo kitso,Fa Ene yoo a atlhola ba ba kwa godimo?
23  Ene yono o tla swa ka nako ya fa a ritibetse ka botlalo,Ka nako ya fa a se na matshwenyego gotlhelele e bile a iketlile;
24  Fa dirope tsa gagwe di tletse mafuraLe moko wa marapo a gagwe o bolokwa o le bongola.
25  Mme yo mongwe yono o tla swa ka moya o o utlwileng botlhokoFa a sa ja dilo tse di molemo.
26  Ba tla lala mmogo mo lorolengMme diboko di tla ba bipa.
27  Bonang! Ke itse dikakanyo tsa lona sentleLe maano a lo tla ntirelang tshiamololo ka one.
28  Gonne lwa re, ‘Ntlo ya motlotlegi e kae,E bile o kae mogope, metlaagana ya baikepi?’
29  A ga lo a botsa ba ba tsamayang mo ditseleng?Mme a ga lo sekaseke ditshupo tsa bone ka kelotlhoko,
30  Gore yo o bosula o a rekegelwa mo letsatsing la matlhotlhapelo,O a gololwa mo letsatsing la tšhakgalo?
31  Ke mang yo o tla mmolelelang tsela ya gagwe ka tlhamalalo?E bile ke mang yo o tla mo duelang ka se a se dirileng?
32  Fa e le ene, o tla tlisiwa mo diphupung,Mme lebitla la gagwe le tla lebelelwa.
33  Makwete a mmu a mokgatšha o o phothoselang a tla nna botshe mo go ene,Mme o tla goga batho botlhe fa morago ga gagwe,Mme ba ba fa pele ga gagwe ba ne ba se na palo.
34  A bo go leka go nkgomotsa ga lona e le ga lefela jang ne,Le diphetolo tsa lona di sala e le go sa ikanyege!”
25  Mme Biledade wa Moshuha a araba a re:
2  “Bobusi le poifiso di na le ene;O dira kagiso mo bogodimong jwa gagwe.
3  A mephato ya gagwe ya masole e ka balwa?Mme ke mang yo lesedi la gagwe le sa mo tlhabeleng?
4  Ka jalo motho yo o nang le go swa a ka nna yo o se nang molato jang fa pele ga Modimo,Kgotsa motho yo o tsetsweng ke mosadi a ka nna phepa jang?
5  Bona! Go na le ngwedi, mme ga e phatsime;Le dinaledi ka botsone ga di phepa mo matlhong a gagwe.
6  Go tweng he ka motho yo o nang le go swa, yo e leng seboko,Le morwa motho, yo e leng seboko!”
13  “Bona! Leitlho la me le bone seno sotlhe,Tsebe ya me e se utlwile le go se akanyetsa.
2  Se lo se itseng le nna ke se itse sentle;Ga ke wa maemo a a kwa tlase mo go lona.
3  Le fa go ntse jalo, fa e le nna, e kete nka bua le Mothatayotlhe ka boene,Mme e kete nka natefelelwa ke go ganetsana le Modimo.
4  Kafa letlhakoreng le lengwe, lo baanamisi ba maaka;Lotlhe lo dingaka tse di se nang mosola.
5  Fa fela lo ne lo ka didimala gotlhelele,Gore e tle e nne botlhale mo go lona!
6  Tsweetswee, utlwang mafoko a me a go iphemela,Lo tlhwaele dikopo tsa dipounama tsa me tsebe.
7  A lo tla buela Modimo tshiamololo,E bile a lo tla mmuela tsietso?
8  A lo tla mo tshwara ka go nna le tlhaolele,Kgotsa a lo tla lwela Modimo wa boammaaruri kwa molaong?
9  A go tla bo go le molemo gore a lo tlhatlhobe?Kgotsa a lo tla mo tsietsa jaaka motho a tsietsa motho yo o nang le go swa?
10  Ruri o tla lo kgalemelaFa lo leka go bontsha tlhaolele mo sephiring;
11  A seriti sa gagwe se ka se dire gore lo tshoge,Le go mmoifa go lo wele?
12  Dipolelo tsa lona tse di sa lebalegeng ke diane tsa melora;Disireletsi tsa lona tsa thebe di tshwana le disireletsi tsa thebe tsa letsopa.
13  Didimalang fa pele ga me, gore ke tle ke bue.Morago ga moo ke tlelwe ke le fa e ka nna eng!
14  Ke ka ntlha yang fa ke tshotse nama ya me mo menong a meKe bo ke baya moya wa me mo seatleng sa me?
15  Le fa a ka mpolaya, a ke ne nka se lete?Ke ne ke tla ganetsana le ene fela fa pele ga sefatlhego sa gagwe ka ntlha ya ditsela tsa me.
16  Gape o ne a tla nna poloko ya me,Gonne ga go na motlhanogi ope yo o tla tsenang fa pele ga gagwe.
17  Utlwang lefoko la me sentle,Mme a polelo ya me e nne mo ditsebeng tsa lona.
18  Bonang! Tsweetswee, ke isitse tsheko ya tshiamiso;Ke itse sentle gore nna ka bonna ga ke na molato.
19  Ke mang yo o tla ganetsanang le nna?Gonne fa ke ne nka didimala jaanong ke ne ke tla swa!
20  O se ka wa ntira dilo di le pedi fela;Foo ga nkitla ke iphitlha fela ka ntlha ya gago;
21  Baya seatla sa gago kgakala le nna,Le go go tshaba—a go se ntshose.
22  O ka nna wa bitsa gore ke tle ke arabe;Kgotsa ke bue, mme o nkarabe.
23  Ke ka tsela efe ke nang le ditlolo le maleo?Ntire gore ke itse go tlhanoga ga me le boleo jwa me.
24  Ke ka ntlha yang fa o fitlha sefatlhego sa gagoO bo o ntsaya jaaka mmaba wa gago?
25  A o ka dira gore letlhare le le kgokgweediwang le rorome,Kgotsa a o tla nna o lelekisa serite fela se se omileng?
26  Gonne o nna o kwala dilo tse di bogalaka ka nnaMme o dira gore ke rue matswela a ditlolo tsa bosha jwa me.
27  Gape o dira gore dinao tsa me di nne di tsentswe mo disaneng,E bile o disa ditselana tsotlhe tsa me;Gonne o thalela dipato tsa dinao tsa me mothalo wa gago.
28  Mme o ntse jaaka sengwe se se bolang se se onalang;Jaaka seaparo se motoutwane o se jang.
14  “Motho yo o tsetsweng ke mosadi,O botshelo bokhutshwane e bile o tletse matshwenyego.
2  O dule jaaka sethunya mme a kgaolwe,O tshaba jaaka moriti mme ga a tswelele a le teng.
3  O buletse yono leitlho la gago,Mme nna o ntsenya mo katlholong le wena.
4  Ke mang yo o ka ntshang mongwe yo o phepa mo go mongwe yo o seng phepa?Ga go na le a le mongwe fela.
5  Fa go dirilwe tshwetso ka malatsi a gagwe,Palo ya dikgwedi tsa gagwe e na le wena;O mmeetse taelo gore a se ka a e tlola.
6  Faposa matlho a gago mo go ene gore a ikhutse,Go fitlha a bona boipelo fela jaaka modiri yo o thapilweng mo motlheng wa gagwe.
7  Gonne le e leng setlhare se na le tsholofelo.Fa se kgaolwa, se tla tlhoga gape,Mme kalana ya sone ga e kitla e kgaotsa go nna gone.
8  Fa modi wa sone o tsofalela mo mmungLe sesana sa sone se swela mo loroleng,
9  Se tla tlhoga fa se utlwa lonko lwa metsiMme se tla tlhagisa kala e kgolo jaaka semela se sesha.
10  Mme monna yo o nonofileng o a swa mme o rapama a fentswe;Le motho wa mo lefatsheng o a swa, mme o kae?
11  Metsi a a nyelela mo lewatleng,Le noka ka boyone e a kgala mme e omelele.
12  Motho le ene o a rapama mme ga a tsoge.Ga ba kitla ba tsoga go fitlha legodimo le sa tlhole le le gone,Le fa e le go kurusiwa mo borokong jwa bone.
13  E kete o ne o ka mphitlha mo Sheole,Wa mpaya mo sephiring go fitlha bogale jwa gago bo boela morago,Gore o ntekanyetse na-ko mme o nkgakologelwe!
14  Fa monna yo o nonofileng a swa a o ka tshela gape?Ke tla leta malatsi otlhe a tiro ya bonatla e ke patelediwang go e dira,Go fitlha kgololo ya me e tla.
15  O tla bitsa, mme nna ka bonna ke tla go araba.O tla tlhologelelwa tiro ya diatla tsa gago.
16  Gonne jaanong o nna o ntse o bala dikgato tsa me;Ga o lebe sepe fela fa e se boleo jwa me.
17  Go tlhanoga ga me go kanetswe mo kgetsing,Mme o tshasa tlolo ya me sekgomaretsi.
18  Le fa go ntse jalo, thaba ka boyone, fa e wa, e tla nyelela,Le lefika le tla sutisiwa mo lefelong la lone.
19  Ruri metsi a gotlha maje;Go gorometsega ga one go tlhatswa lorole lwa lefatshe.Ka jalo o sentse tsholofelo ya motho yo o nang le go swa.
20  O mo fekeetsa ka bosaengkae gore a bo a tsamaye;O senya sefatlhego sa gagwe gore o bo o mo tsamaise.
21  Bomorwawe ba a tlotlwa, mme ga a itse ka gone;Mme ba nna ba e seng ba sepe, le fa go ntse jalo ga a ba akanyetse.
22  Ke nama ya gagwe fela e tla nnang e le botlhoko fa e sa ntse e le mo go ene,Le moya wa gagwe fa o sa ntse o le mo go ene o tla nnang o hutsafala.”
29  Mme Jobe a bua gape puo ya gagwe ya seane mme a tswelela a re:
2  “E kete nkabo ke ntse jaaka ka nako ya dikgwedi tsa modikologo wa ngwedi tsa bogologolo,Jaaka mo metlheng ya fa Modimo a ne a ntisa;
3  Fa a ne dira gore lobone la gagwe lo phatshime mo tlhogong ya me,Fa ke ne ke kgabaganya lefifi ka lesedi la gagwe;
4  Fela jaaka ke ne ke ntse mo metlheng ya botlhaga jwa me,Fa go atamalana thata le Modimo go ne go le mo mogopeng wa me;
5  Fa Mothatayotlhe a ne a sa ntse a na le nna,Fa batlhokomedi ba me ba ne ba ntikologile gotlhe fela!
6  Fa ke ne ke tlhapisa dikgato tsa me mo botorong,Le lefika le ntse le ntshelela melatswana ya leokwane;
7  Fa ke ne ke ya kwa kgorong e e kwa motseng,Ke ne ke baakanya setulo sa me mo patlelong!
8  Basimane ba ne ba mpona mme ba iphitlha,Le batsofe tota ba ne ba nanoga, ba ema.
9  Dikgosana ka botsone di ne tsa thiba mafoko,Mme di ne di ipaya seatla mo molomong.
10  Lentswe la baeteledipele le ne le fitlhegile,Mme loleme lwa bone lo ne lo ngaparetse magalapa a bone.
11  Gonne tsebe ka boyone e ne ya reetsa mme ya bolela fa ke itumetse,Le leitlho ka bolone le ne la bona mme la naya bosupi ka ga me.
12  Gonne ke ne ke tle ke namole yo o bogisiwang a goa a kopa thuso,Le mosimane yo o se nang rraagwe le ope fela yo o se nang mothusi.
13  Masego a yo o tla tlogang a nyelela—a ne a tla mo go nna,Mme ke ne ke itumedisa pelo ya motlholagadi.
14  Ke ne ke ikapesa ka tshiamo, mme e ne e nkapesa.Tshiamiso ya me e ne e tshwana le seaparo se se se nang mabogo—le sethathelela tlhogo.
15  Ke ne ka nna matlho mo go yo o foufetseng;E bile ke ne ke le dinao mo go yo o tlhotsang.
16  Ke ne ke le rre wa mmatota mo go ba ba humanegileng;Mme kgetsi ya molao ya yo ke neng ke sa mo itse—ke ne ke e tlhatlhoba.
17  Mme ke ne ke tle ke robaganye ditlhaa tsa modiraphoso,Ke kgophole se a se tsomileng mo menong a gagwe.
18  Mme ke ne ke tlhola ke re, ‘Ke tla swela mo teng ga sentlhaga sa me,E bile ke tla ntsifatsa malatsi a me jaaka moshawa.
19  Modi wa me o bulegetse metsi,Mme monyo ka boone o tla fetsa bosigo jotlhe mo kaleng ya me e kgolo.
20  Kgalalelo ya me e ntšha mo go nna,Mme bora jwa me jo bo mo seatleng sa me bo tla hula kgapetsa.’
21  Ba ne ba ntheetsa; e bile ba ne ba leta,Mme ba ne ba didimalela kgakololo ya me.
22  Ba ne ba ka se bue gape fa ke se na go bua,Mme lefoko la me le ne le rothela mo godimo ga bone.
23  Ba ne ba ntetela jaaka pula,Mme ba ne ba bula melomo ya bone thata ba e bulela pula ya dikgakologo.
24  Ke ne ke nyenya le bone—mme ba ne ba sa dumele—Ba ne ba ka se fedise go phatsima ga sefatlhego sa me.
25  Ke ne ke ba tlhophela tsela, mme ke ne ke ntse jaaka tlhogo;Ke ne ke agile jaaka kgosi mo gare ga mephato ya yone ya masole,Jaaka yo o gomotsang bahutsafadi.
40  Mme Jehofa a araba Jobe a re:
2  “A motho yo o tshwayang diphoso a ka ganetsana le Mothatayotlhe?A mokgalemi wa Modimo ka boene a arabe.”
3  Mme Jobe a araba Jehofa a re:
4  “Bona! Ke fetogile yo o seng wa sepe.Ke tla go fetola ke reng?Ke ipeile seatla mo molomong.
5  Ke buile gangwe fela, mme ga nkitla ke araba;Le gabedi, mme ga nkitla ke oketsa ka sepe.”
6  Mme Jehofa a araba Jobe a le mo sefefong a re:
7  “Ikgatlhe lotheka, tsweetswee, jaaka monna yo o nonofileng;Ke tla go botsa, mme o nkitsise.
8  A tota o tla dira tshiamiso ya me lefela?A o tla mpolela ke le yo o boikepo gore o tle o nne yo o se nang molato?
9  Kgotsa a o na le lebogo le le tshwanang le la Modimo wa boammaaruri,A o ka dira gore maru a dume ka lentswe le le tshwanang le la gagwe?
10  Ikgabise, tsweetswee, ka tlotlomalo le ka bokwagodimo;Gape e kete o ka ikapesa seriti le bontlentle.
11  A ditšhakgalo tse dikgolo tsa bogale jwa gago di elele,O lebe mongwe le mongwe yo o mabela mme o mo kokobetse.
12  Leba mongwe le mongwe yo o mabela, o mo kokobetse,Mme o gatake baikepi gone mo ba leng teng.
13  Ba fitlhe mmogo mo loroleng,Bofa difatlhego tsa bone mo lefelong le le fitlhegileng,
14  Mme nna, e leng nna, ke tla go akgola,Ka gonne seatla sa gago sa moja se ka go boloka.
15  Bona, Behemothe e ke e dirileng mmogo le wena.E ja bojang jo botala fela jaaka poo.
16  Bona, maatla a yone a mo dinōkeng tsa yone,Le maatla a yone a a boitshegang a mo mesifeng ya mpa ya yone.
17  E oba mogatla wa yone jaaka mosedara;Mesifa ya dirope tsa yone e logagane.
18  Marapo a yone ke ditšhupu tsa kgotlho;Marapo a yone a a thata a ntse jaaka dithobane tsa tshipi e e betlilweng.
19  Ke tshimologo ya ditsela tsa Modimo;Modiri wa yone a ka atametsa tšhaka ya gagwe.
20  Gonne dithaba ka botsone di e tlhagisetsa maungo,Mme dibatana tsotlhe di tshameka koo.
21  E rapama ka fa tlase ga setlhare sa koma se se mitlwa,Mo lefelong le le subegileng la matlhaka le mo lefelong le le loraga.
22  Ditlhare tsa koma tse di mitlwa di nna di e thibetse ka moriti wa tsone;Ditlhare tsa modibonoka tsa mokgatšha o o phothoselang di a e dikologa.
23  Fa noka e elela ka mašetla, ga e tsenwe ke letshogo.E itshepile, le mororo Joredane e ka pomponyegela kwa molomong wa yone.
24  A go na le ope yo o ka e tsayang e ntse e lebile?A go na le ope yo o ka phunyang nko ya yone ka diru?
39  “A o itse nako e e tlhomilweng e dipodi tsa kwa thabeng tsa lefika le legolo di tsalang ka yone?A o a lemoga gore tota ke leng dikgama tse di namagadi di tsalang ka ditlhabi tsa go tsala?
2  A o bala dikgwedi tsa modikologo wa ngwedi tse di di fetsang,Kgotsa a o itse nako e e tlhomilweng e di tsalang ka yone?
3  Di a inama fa di tsala bana ba tsone,Fa di nyeletsa ditlhabi tsa tsone.
4  Bana ba tsone ba a nonofa, ba nna bagolo mo nageng e e bulegileng;Di a tsamaya mme ga di boele kwa go bone.
5  Ke mang yo o neng a tsamaisa pitse ya naga gore e gololesege,E bile ke mang yo o bofolotseng dibofo tsa esele ya naga,
6  Yo ke tlhomileng ntlo ya gagwe go nna lebala le le sekakaLe yo ke tlhomileng mafelo a gagwe a bonno go nna naga ya letswai?
7  E tshega pheretlhego ya motse;Ga e utlwe medumo ya sekukuni.
8  E tlhola dithaba e batla mafuloMme e senka mofuta mongwe le mongwe wa semela se setala.
9  A poo ya naga e batla go go direla,Kgotsa a e tla lala bosigo mo bojelong jwa diruiwa tsa gago?
10  A o tla golega poo ya naga thata ka megala mo moseleng,Kgotsa a e tla thuba makwete mo mabaleng a a kwa tlase fa morago ga gago?
11  A o ka e ikanya ka gonne maatla a yone a le magolo,Mme a o ka e tlogelela tiro ya gago ya bonatla?
12  A o ka e ikanya gore e tla busa peo ya gagoLe gore e tla phuthela mo seboaneng sa gago?
13  A lefuka la ntšhe e namagadi le ne la phaphasela ka boipelo,Kgotsa a e na le dintlha tsa diphuka tsa mogolori le mafofa?
14  Gonne e tlogela mae a yone fa fatsheMme e a thuthafatsa mo loroleng,
15  Mme o lebala gore lonao longwe lo ka nna lwa a thubaKgotsa le e leng sebatana se ka nna sa a gata.
16  E tshwara bana ba yone makgwakgwa, jaaka e kete ga se ba yone—Letsapa la gagwe ke la lefela ka gonne ga a na poifo.
17  Gonne Modimo o mo dirile gore a lebale botlhale,Mme ga a mo abela tlhaloganyo.
18  Ka nako e e phaphasetsang diphuka tsa yone kwa godimo,O tshega ka pitse le mopalami wa yone.
19  A o ka naya pitse thata?A o ka apesa molala wa yone moetse?
20  A o ka e dira gore e tlole jaaka tsie?Seriti sa mogono wa yone se a tshosa.
21  E tiba ka tlhakwana mo lebaleng le le kwa tlase e bo e itumela ka maatla a yone;E a tswa e ya go kgatlhantsha dibetsa.
22  E tshega poifo, mme ga e tshoge;Le fa e le go boela morago ka ntlha ya tšhaka.
23  Mokotlopo o tlharakana kgatlhanong le yone,Bogale jwa lerumo le lerumo le le konopiwang.
24  E kometsa lefatshe ka go tiba le ka bogale,Mme ga e dumele gore ke modumo wa lonaka.
25  Fela fa lonaka lo letswa ya re Aha!Mme e dupelela tlhabano e le kgakala,Pheretlhego ya balaodi le mokgosi wa ntwa.
26  A ke ka ntlha ya tlhaloganyo ga gago go bo segodi se tlhatlogela kwa godimo,Go bo se tsharololela diphuka tsa sone kwa phefong ya borwa?
27  Kgotsa a ntsu e fofela kwa godimo ka taelo ya gagoLe gore e age sentlhaga sa yone kwa godimo,
28  Gore e age mo lefikeng le legolo mme e nne gone bosigoMo godimo ga ntlhana ya lefika le legolo le mo lefelong le go sa tsenweng mo go lone?
29  E tshwanetse go senka dijo go tswa koo;Matlho a yone a nna a lebile kwa kgakala.
30  Mme bana ba yone ba nna ba nwa madi;Mme kwa go nang le tse di bolailweng gone, e gone koo.”
19  Mme Jobe a araba a re:
2  “Lo tla nna lo sera moya wa me ka lobaka lo lokaeLe go nna lo nthubaganya ka mafoko?
3  Lo nkgalemetse ka makgetlo ano a le lesome;Ga lo tlhabiwe ke ditlhong go bo lo ntshotla thata jaana.
4  Mme, fa e le gore ke dirile phoso,Phoso ya me e tla nna le nna.
5  Fa e le gore ruri lo a inkgodisetsa,Mme lo supa fa kgobo ya me e le e e ntshwanetseng,
6  Itseng jaanong, gore Modimo ka boene o ntimeditse,Mme o ntswaletse ka letloa la gagwe la go tsoma.
7  Bona! Ke nna ke goa ke re, ‘Thubakanyo!’ mme ga ke arabiwe;Ke nna ke goa ke kopa thuso, mme ga go na tshiamiso.
8  O thibile tselana ya me ka lobota lwa leje, mme ga ke kgone go feta;E bile o baya lefifi mo ditseleng tsa me.
9  O nkapotse kgalalelo ya me,E bile o tlosa serwalo sa tlhogo ya me.
10  O nthutla mo matlhakoreng otlhe, mme ke tsamaye;O kumula tsholofelo ya me fela jaaka setlhare.
11  Gape bogale jwa gagwe bo a ntukela,O nna a ntsaya jaaka mmaba wa gagwe.
12  Mephato ya gagwe ya sesole e tla e le seoposengwe mme e tlhoma tsela ya yone kgatlhanong le nna,E thibelela go dikologa mogope wa me.
13  Bomorwarre o ba beile kgakala le nna,Le bone ba ba nkitseng ba mphapogile.
14  Ba ke tlwaelaneng le bone thata ga ba tlhole ba le teng,Le bone ba ke ba itseng ba ntebetse,
15  Ba ba agileng e le baeng mo ntlong ya me; le malata a me ba ntsaya ke le motswakwa;Ke fetogile moeng wa mmatota mo matlhong a bone.
16  Ke biditse motlhanka wa me, mme ga a arabe.Ke nna ke mo kopa bopelotlhomogi ka molomo wa me.
17  Mohemo wa me ka boone o a ilega mo mosading wa me,E bile ke fetogile yo o nkgang maswe mo go bomorwa sebopelo sa ga mmè.
18  Le basimanyana ba nkganne;Fa ke ema, ba simolola go bua kgatlhanong le nna.
19  Banna botlhe ba setlhopha se ke atamalaneng thata le sone ba ntlhoile,Le ba ke neng ke ba rata ba mphetogetse.
20  Marapo a me a ngaparetse letlalo la me le nama ya me,Mme ke falola ka letlalo la meno a me.
21  Nkutlweleng botlhoko, nkutlweleng botlhoko, lona balekane ba me,Gonne seatla sa Modimo se nkamile.
22  Ke ka ntlha yang fa lo nnela go mpogisa fela jaaka Modimo a dira,Mme lo sa kgotsofalele nama ya me?
23  E kete mafoko a me a ka bo a kwadilwe!E kete a ka bo a kwadilwe ka go ralwa mo bukeng!
24  Ka pene e e setang ya tshipi le ka lloto,E kete a ka bo a gabilwe mo lefikeng ka bosaengkae!
25  Mme ke itse sentle gore mogolodi wa me o a tshela,E tla re fa a tla morago ga me, o tla okamela lorole.
26  Mme morago ga gore ba manolole letlalo la me,—go nna jaana!Le fa gone ke fokotsegile mo nameng ke tla bona Modimo,
27  Yo le nna ke tla mo iponelang,Le yo ruri matlho a me a tla mmonang, mme e seng motswakwa mongwe.Diphilo tsa me di koafetse kwa tengteng ga me.
28  Gonne lwa re, ‘Ke ka ntlha yang fa re nnela go mmogisa?’Fa modi wa kgang o fitlhelwa mo go nna.
29  Itshogeleng ka ntlha ya tšhaka,Gonne tšhaka e raya tšararego kgatlhanong le ditlolo,Gore lo tle lo itse gore go na le moatlhodi.”
24  “Ke ka ntlha yang fa Mothatayotlhe ka boene a sa boloka dinako,Le ba ba sa mo itseng ba sa bona malatsi a gagwe?
2  Go na le ba ba busetsang matshwao a molelwane morago;Ba thopile letsomane, gore ba tle ba le dise.
3  Ba tsamaya ka esele e tonanyana ya basimane ba ba se nang borre;Ba tsaya poo ya motlholagadi e le sebeelo.
4  Ba faposa ba ba humanegileng mo tseleng;Go ntse go le jalo babogisiwa ba lefatshe ba ile ba nna ba iphitlhile.
5  Bona! Jaaka dipitse tsa naga kwa nagengBa tsweletse ka tiro ya bone, ba batla dijo.Lebala le le sekaka le naya mongwe le mongwe senkgwe sa basimane.
6  Ba roba furu ya lone mo tshimong,Mme tshimo ya mofine ya moikepi ba e thopa ka bofefo.
7  Ba sa ikatega, ba lala bosigo ba se na seaparo,Gape ba se na sepe se ba ipipang ka sone mo serameng.
8  Ba kolobetswa ke pula ya matsubutsubu ya dithaba,Mme ka gonne ga go na boitshireletso ba tlamparela lefika.
9  Ba tsubula mosimane yo o se nang rraagwe mo lebeleng,Mme se se leng mo go yo o bogisiwang ba se tsaya e le sebeelo.
10  Ba sa ikatega, ba tshwanelwa ke go tsamayatsamaya ba se na seaparo,Mme ba tshwanelwa ke go tsamaya ba sikere diako tse di robilweng ba tshwerwe ke tlala.
11  Ba senya nako ya motshegare ba le mo gare ga dipota tsa masimo a a nang le direpodi;Ba tshwanelwa ke go gata segatisetso sa beine, mme le fa go ntse jalo ba tshwarwa ke lenyora.
12  Ba ba swang ba nna ba fegelwa kwa ntle ga motse,Le moya wa ba ba gobetseng ga go swa o goa o kopa thuso;Mme Modimo ga a go tseye e le selo se se sa tshwanelang.
13  Fa e le bone, ba itshupile ba le mo gare ga ba ba tsuologelang lesedi;Ga ba a lemoga ditsela tsa lone,E bile ga ba a nna mo ditseleng tsa lone.
14  Mmolai o nanoga motshegare,O bolaya yo o bogisiwang le yo o humanegileng;Mme bosigo o nna legodu la ka metlha.
15  Fa e le leitlho la moakafadi lone, le ne la lebelela lefifi la maitseboa,A re, ‘Ga go na leitlho le le tla mponang!’Mme o baya sebipo mo sefatlhegong sa gagwe.
16  O phuntse matlo mo lefifing;Motshegare ba tshwanetse go nna ba itotleletse.Ga ba itse motshegare.
17  Gonne moso o tshwana le moriti o montsho mo go bone,Gonne ba lemoga se letshogo la tshoganyetso la moriti o montsho e leng sone.
18  O bofefo mo godimo ga metsi.Sebata sa bone sa naga se tla hutsiwa mo lefatsheng.A ka se fapogele mo tseleng ya masimo a mofine.
19  Komelelo, mmogo le mogote, di tsubula metsi a kapoko;Sheole e dira ba ba leofileng jalo!
20  Sebopelo se tla mo lebala, seboko se tla mo monya monate,A ka se tlhole a gakologelwa.Mme tshiamololo e tla robaganngwa fela jaaka setlhare.
21  O dirisana le mosadi yo o moopa yo o sa tsholeng,Le motlholagadi, yo a sa mo direleng molemo ope.
22  Mme ruri o tla katosa batho ba ba nonofileng ka maatla a gagwe;O tla nanoga mme a se ke a tlhomamisege ka botshelo jwa gagwe.
23  O tla mo naya go itshepa gore a tle a kgone go itshegetsa;Mme matlho a gagwe a tla bo a lebile ditsela tsa bone.
24  Ba ne ba nna kwa godimo ka lobakanyana, jaanong ga ba tlhole ba le teng,Ba kokobeditswe; ba kumutswe fela jaaka mongwe le mongwe,E bile ba kgaolwa jaaka tlhogo ya seako sa dijo tsa ditlhaka.
25  Jaanong, tota ke mang yo o tla ntirang moakiKgotsa a dire lefoko la me go nna lefela?”
5  “Bitsa, tsweetswee! A go na le mongwe yo o go arabang?O tla retologela kwa go ofe wa baitshepi?
2  Seeleele se tla bolawa ke go galefa,Mme yo o hepisiwang bonolo o tla bolawa ke lefufa.
3  Nna ka bonna ke bone seeleele se mela medi,Mme ka tshoganyetso ka simolola go hutsa lefelo la gagwe la bonno.
4  Bomorwawe ba kgakala le poloko,Mme ba thubaganngwa mo kgorong ba se na mogolodi.
5  Se a se robang yo o tshwereng ke tlala o a se ja;E bile o se ntsha mo dikgogeng,Le seru se tshwara se ba itshedisang ka sone.
6  Gonne se se utlwisang botlhoko ga se tswe mo loroleng,Le matshwenyego ga a mele mo go se e leng mmu fela.
7  Gonne motho o tsaletswe matshwenyego,Jaaka ditlhase di fofela kwa godimo.
8  Le fa go ntse jalo, nna ka bonna ke tla botsa Modimo,E bile ke tla isa kgang ya me kwa Modimong,
9  Kwa go Yo o dirang dilo tse dikgolo tse di sa hukutsegeng,Dilo tse di gakgamatsang tse di se nang palo;
10  Kwa go Yo o nesang pula mo godimo ga lefatsheLe go romela metsi mo godimo ga masimo a a bulegileng;
11  Kwa go Yo o bayang ba ba kwa tlase mo lefelong le le kwa godimo,Gore ba ba utlwileng botlhoko ba nne kwa godimo mo polokong;
12  Kwa go Yo o kgoreletsang maano a ba ba botlhale,Mo diatla tsa bone di sa direng ka tsela e e nang le matswela;
13  Kwa go Yo o tshwarang ba ba botlhale mo boferefereng jwa bone,Mo boikaelelo jwa ba ba botlhajana bo dirwang ka mafega;
14  Ba kopana le lefifi go ntse go le motshegare,Mme ba apaapa go le sethoboloko jaaka e kete go bosigo;
15  Le kwa go Yo o bolokang mo tšhakeng e e tswang mo molomong wa bone,Le yo o humanegileng mo seatleng sa yo o nonofileng,
16  Gore motho wa maemo a a kwa tlase a nne le tsholofelo,Mme tshiamololo e tswala molomo wa yone.
17  Bona! Go itumela motho yo Modimo a mo kgalemelang;Mme o se ka wa gana kotlhao ya Mothatayotlhe!
18  Gonne ene ka boene o utlwisa botlhoko, mme a hape ntho;O a thubaganya, mme diatla tsa gagwe di a fodisa.
19  O tla go golola mo matshwenyegong a le marataro,Mo go a le supa ga go na sepe se se utlwisang botlhoko se se tla go amang.
20  O tla go golola mo losong ka nako ya leuba,Le mo maatleng a tšhaka ka nako ya ntwa.
21  O tla fitlhelwa seme sa loleme,Mme ga o kitla o boifa thopo fa e tla.
22  O tla tshega thopo le tlala,Mme ga o tlhoke go boifa sebatana sa naga sa lefatshe.
23  Gonne o tla nna le kgolagano le maje a naga,Mme sebatana sa naga se tla dirwa gore se tshele ka kagiso le wena.
24  Mme ruri o tla itse gore kagiso ka boyone ke mogope wa gago,Mme o tla tshwanelwa ke go tsamaya o ya go bona mafulo a gago, mme ga o kitla o tlhoka sepe.
25  Mme ruri o tla itse gore bana ba gago ba bantsiLe ditlogolwana tsa gago jaaka dimela tsa lefatshe.
26  O tla tla ka matlhagatlhaga mo lefelong la go fitlhela,Jaaka fa dingata di koagana ka nako ya tsone.
27  Bona! Seno ke se re se tlhotlhomisitseng. Se ntse fela jalo.Se utlwe, mme wena—o se itse.”
36  Mme Elihu a bua a re:
2  “Nna pelotelele le nna ka lobakanyana, mme ke tla go bolelelaGore go sa ntse go na le mafoko a a ka buiwang ka Modimo.
3  Ke tla sikara kitso ya me go tswa kgakala,Mme ke tla naya Modiri wa me tshiamo.
4  Gonne eleruri mafoko a me ga se maaka;Ene yo o itekanetseng mo kitsong o na le wena.
5  Bona! Modimo o thata e bile o ka se gane;O thata ka maatla a pelo;
6  Ga a na go boloka moikepi ope a tshela,Mme o tla ntsha katlholo ya ba ba bogisiwang.
7  Ga a na go tlosa matlho a gagwe mo mothong ope yo o siameng;Le e leng dikgosi mo setulong sa bogosi—Gape o tla di nnisa ka bosaengkae, mme di tla godisiwa.
8  Mme fa ba bofilwe ka mehiri,Ba thopiwa ka megala ya pogisego.
9  Foo o tla ba bolelela ka tsela e ba dirang ka yoneLe ditlolo tsa bone, ka gonne ba a ikgodisa.
10  Mme o tla bula tsebe ya bone gore e utlwe thotloetso,Mme o tla re ba tlogele se se utlwisang botlhoko.
11  Fa ba utlwa e bile ba direla,Ba tla fetsa malatsi a bone mo go se se molemoLe dingwaga tsa bone mo monateng.
12  Mme fa ba sa utlwe, ba tla nyelediwa ka sebetsa se se konopiwang,Mme ba tla swa ba se na kitso.
13  Ba e leng batlhanogi mo dipelong ene ka boene o tla ba galefela.Ba se ka ba goa ba kopa thuso ka gonne a ba bofile.
14  Moya wa bone o tla swa mo bosheng,Le botshelo jwa bone mo gare ga diaka tsa banna tsa tempele.
15  O tla namola yo o bogisiwang mo pogisegong ya gagwe,E bile o tla bipolola tsebe ya bone mo kgatelelong.
16  Gape o tla lo goga gore lo tswe mo molomong wa matshwenyego!Sebaka se se atlhameng, e seng se se pitlaganeng, se tla bo se le mo lefelong la one,Le kgomotso ya tafole ya gago e tla tlala monono.
17  Ruri o tla tladiwa ka katlholo ya boatlhodi ya ba ba boikepo;Katlholo ya boatlhodi le tshiamiso di tla tshegetsana.
18  Tlhokomela gore tšararego e se ka ya go gogela mo go openg diatla mo go nang le bopeloetlhoi,Mme a thekololo e kgolo le yone e se ka ya go timetsa.
19  A go goa ga gago o kopa thuso go tla nna le matswela? Nnyaa, le fa o le mo matshwenyegongTota le maiteko a gago otlhe a a maatla.
20  O se ka wa tlhologelelwa bosigo,Gore ditšhaba di boe kwa di leng gone.
21  Nna o itisitse gore o se ka wa retologela kwa go se se utlwisang botlhoko,Gone o tlhophile seno go na le pogisego.
22  Bona! Modimo ka boene o dira ka bogolo ka maatla a gagwe;Ke motlhatlheledi ofe yo o tshwanang le ene?
23  Ke mang yo o neng a sekisa tsela ya gagwe,E bile ke mang yo o rileng, ‘O dirile tshiamololo’?
24  Gakologelwa gore o tshwanetse go godisa tiro ya gagweE batho ba opetseng ka yone.
25  Batho botlhe ba ne ba e tlhoma matlho;Motho yo o nang le go swa o nna a leba a le kgakala.
26  Bona! Modimo o tlotlometse go feta kafa re ka itseng ka gone;Palo ya dingwaga tsa gagwe ga e ka ke ya hukutswa.
27  Gonne o gogela marothodi a metsi kwa godimo;A tlhotlhelwa pula gore a nne mouwane wa gagwe,
28  Mo e leng gore maru a a rotha,A rothela batho thata.
29  Eleruri, ke mang yo o ka tlhaloganyang maru a a tlhatlaganeng,Ditumo tse di tswang mo loobong lwa gagwe?
30  Bona! O tsharolotse lesedi la gagwe mo godimo ga one,E bile o bipile medi ya lewatle.
31  Gonne o seka kgetsi ya ditšhaba ka yone;O ntsha letlotlo la dijo.
32  O bipile logadima ka diatla tsa gagwe,Mme o le laela gore le tlhasele motlhasedi.
33  Go duma ga gagwe go bolela kaga gagwe,Le diruiwa kaga yo o tlang.
41  “A o ka ntsha Lefiathane ka sekgoge sa ditlhapi,Kgotsa a o ka gatelela loleme lwa yone ka mogala?
2  A o ka tsenya mokhasi mo marobeng a yone a dinko,Kgotsa a o ka phunya ditlhaa tsa yone ka mutlwa?
3  A e tla go kopa gantsintsi ka tlhoafalo,Kgotsa a e tla bua mafoko a a bonolo le wena?
4  A e tla dira kgolagano le wena,Gore o e tseye jaaka motlhanka ka bosakhutleng?
5  A o tla tshameka le yone jaaka o ne o ka tshameka ka nonyane,Kgotsa a o tla e bofela basetsanyana ba gago?
6  A balekane ba tla ananya ka yone?A ba tla e kgaoganyetsa bagwebi?
7  A o tla tlatsa letlalo la yone ka marumo a dikobe,Kgotsa tlhogo ya yone ka marumo a ditlhapi?
8  Baya seatla sa gago mo godimo ga yone.Gakologelwa tlhabano. O se ka wa go dira gape.
9  Bona! Tsholofelo ya motho ka yone ga e kitla e diragala.Gape motho o tla pirigana fa a e bona.
10  Ga go na ope yo o pelokgale go le kalo gore a ka e rumola.Mme ke mang yo o ka ikemelang fa pele ga me?
11  Ke mang yo o nneileng sengwe pele, gore ke tle ke mo duele?Ke sa me kafa tlase ga magodimo otlhe.
12  Ga nkitla ke didimala ka dikarolo tsa yoneKgotsa ka kgang ya thata ya yone le bontle jwa bogolo jwa yone.
13  Ke mang yo o bipolotseng sefatlhego sa diaparo tsa yone?Ke mang yo o tla tsenang mo ditlhaeng tsa yone tse di menaganeng sebedi?
14  Ke mang yo o butseng dikgoro tsa sefatlhego sa yone?Meno otlhe a yone a a tshosa.
15  E belafala ka mesele ya makape a yone,A kitlantswe jaaka e kete ka sekano se se thata.
16  Lengwe le lengwe le kitlane thata le le lengwe,Le e leng moya o ka se kgone go tsena fa gare ga one.
17  Lengwe le lengwe le ngaparagane le le lengwe;A tshwaragane mme a ka se kgaoganngwe.
18  Go ethimola ga yone go phatsimisa lesedi,Mme matlho a yone a tshwana le go phatsima ga marang a bosa.
19  Mo molomong wa yone go tswa dikgadima tse di benyang,Go betsega le e leng ditlhase tsa molelo.
20  Go tswa mosi ka maroba a dinko tsa yone,Jaaka leubelo le le tlhoseditsweng ka mekhasi.
21  Moya wa yone o tshuba magala,Le e leng kgabo ya molelo e tswa mo molomong wa yone.
22  Mo molaleng wa yone go nna nonofo,Mme go itlhoboga go tlola fa pele ga yone.
23  Memeno ya nama ya yone e ngaparagane;E ntse jaaka e kete e thetswe, ga e sute.
24  Pelo ya yone e thetswe jaaka leje,Ee, e thetswe jaaka lelwala la ka fa tlase.
25  Ba ba nonofileng ba a tshoga ka ntlha ya go ema ga yone;Ba sala ba akabetse ka ntlha ya go tshwarwa ke kgakge.
26  Tšhaka ga e itshupe e lekane go ka e wela ka tshoganyetso,Le fa e le lerumo, lerumo le le konopiwang kgotsa motswi.
27  E leba tshipi e le lotlhaka fela,Kgotlho e le logong fela lo lo bodileng.
28  Motswi ga o e leleke;Maje a motsekedi a fetogile serite fela mo go yone.
29  E leba molamu jaaka serite fela,E bile e tshega go tlharakana ga lerumo le le konopiwang.
30  Bokafatlase jwa yone bo ntse jaaka dijana tsa letsopa tse di nang le dintlha tse di bogale;E tsharolola sedirisiwa sa go photha mo godimo ga loraga.
31  E dira gore boteng bo bele fela jaaka pitsa;E dira gore lewatle le nne jaaka pitsa ya setlolo.
32  E dira gore tselana e phatsime fa morago ga yone;Motho o ne a ka leba bodiba jo bo boteng jwa metsi e le botlhogoputswa.
33  Ga go na sepe se se tshwanang le yone mo godimo ga lorole,Se se dirilweng gore se se ka sa nna le letshogo.
34  E bona sengwe le sengwe se se kwa godimo.Ke kgosi e e okametseng dibatana tsotlhe tse dikgolo.”
15  Mme Elifase wa Motemane a araba a re:
2  “A motho yo o botlhale a ka araba ka kitso e e lolea,Kgotsa a o tla tlatsa mpa ya gagwe ka phefo ya botlhaba?
3  Go kgalemela fela ka lefoko ga go na go thusa ka sepe,Le mafoko fela ka boone ga a kitla a nna le mosola ope.
4  Le fa go ntse jalo, wena ka bowena o dira gore go boifa fa pele ga Modimo go se ka ga nna le maatla,E bile o fokotsa go akanya le fa e le gofe fela fa pele ga Modimo.
5  Gonne tlolo ya gago e thapisa molomo wa gago,Mme o tlhopha loleme lwa batho ba ba botlhale.
6  Molomo wa gago o go bolela o le yo o boikepo, e seng nna;Le dipounama tsa gago di araba kgatlhanong le wena.
7  A o ne o le motho wa ntlha go tsalwa,Kgotsa a o ne wa tsholwa ka ditlhabi tsa pelegi pele ga dithaba?
8  A o reetsa puo ya sephiri ya Modimo,A o tsaya gore ke wena fela o leng botlhale?
9  Ke eng se tota o se itseng se re sa se itseng?Ke eng se o se tlhaloganyang se rona re sa se tlhaloganyeng?
10  Yo o tlhogoputswa le yo o tsofetseng boobabedi ba na le rona,Yo mogolo mo go rraago ka malatsi.
11  A dikgomotso tsa Modimo ga di a go lekana,Kgotsa lefoko le le buiwang le wena ka bonolo?
12  Ke ka ntlha yang fa pelo ya gago e go gogomosa maikutlo,E bile ke ka ntlha yang fa matlho a gago a phatsima?
13  Gonne o retolosa moya wa gago kgatlhanong le Modimo ka boene,E bile o dirile gore mafoko a tswe mo molomong wa gago.
14  Motho yo o nang le go swa ke eng gore a nne phepa,Kgotsa gore ope fela yo o tsetsweng ke mosadi a tlhoke molato?
15  Bona! Ga a na tumelo mo baitsheping ba gagwe,Le magodimo tota ga a phepa mo matlhong a gagwe.
16  Go tweng he fa motho a le makgapha e bile a le boikepo,Motho yo o nwang tshiamololo fela jaaka metsi!
17  Ke tla go bolelela. Ntheetsa!Le sone seno ke se bone, jaanong tla ke se bolele,
18  Se ba ba botlhale ka bobone ba se bolelangLe se ba sa se fitlhang, mo go se se tswang mo go borraabone.
19  Lefatshe le ne la newa bone ba le nosi fela,Mme ga go na motswakwa yo o neng a feta mo gare ga bone.
20  Yo o boikepo o nna mo tlhokofalong malatsi otlhe a gagwe,Le e leng palo ya dingwaga tse di beetsweng mopatiki.
21  Modumo wa dilo tse di boifisang o mo ditsebeng tsa gagwe;Ka nako ya kagiso mothopi o tla mo go ene.
22  Ga a dumele gore o tla boa a tswa mo lefifing,Mme o beetswe tšhaka.
23  O kgarakgatshega a batlana le senkgwe—se kae?O itse sentle gore letsatsi la lefifi le baakantswe mo seatleng sa gagwe.
24  Matshwenyego le tlalelo e e mahehe di nna di ntse di mo tshosa;Di mo fekeetsa jaaka kgosi e iketleeleditse tlhaselo.
25  Ka gonne o otlolola seatla sa gagwe kgatlhanong le Modimo ka boene,E bile o leka go itshupa a le mogolo mo go Mothatayotlhe;
26  Ka gonne o siana kgatlhanong le ene a le thamoethata,Ka diitshireletsi tse dikima tsa gagwe tsa dithebe;
27  Ka gonne o bipa sefatlhego sa gagwe ka monono wa gagweE bile o baya mafura mo lothekeng lwa gagwe,
28  O agile fela mo metseng e e tlileng go nyelediwa;Mo matlong a batho ba se kitlang ba tswelela ba nna mo go one,A tota a laoletsweng mekoa ya maje.
29  A ka se hume le khumo ya gagwe e ka se oketsege,Le fa e le go anamisa se ba se bapetseng mo lefatsheng.
30  A ka se fapoge mo lefifing;Kgabo ya molelo e tla omeletsa kalana ya gagwe,Mme o tla faposwa ke go tsubutla ga molomo wa Gagwe.
31  A a se nne le tumelo mo go se se se nang mosola, a timediwa,Gonne o tla boelwa ke se se se nang mosola;
32  Se tla diragadiwa pele ga letsatsi la gagwe.Le letlhogela la gagwe ga le kitla le gola thata.
33  O tla tlhotlhora morara wa gagwe o o sa butswang fela jaaka mofine,Mme a dige dithunya tsa gagwe jaaka setlhare sa motlhware.
34  Gonne kopano ya batlhanogi ga e na botshelo,Mme molelo o tla ja megope ya pipamolomo.
35  Go ithwalwa matshwenyego go bo go tsalwa se se utlwisang botlhoko,Le sebopelo sa bone se baakanya tsietso.”
20  Mme Sofare wa Monaama a fetola a re:
2  “Ka gone a dikakanyo tsa me tse di tlhobaetsang di nkarabe,Le ka ntlha ya go fuduega ga me mo teng.
3  Ke utlwa thotloetso e e ntlhapatsang;Mme moya o o se nang tlhaloganyo e ke nang le yone o a nkaraba.
4  A o ne o ntse o itse selo seno ka dinako tsotlhe,Fa e sa le motho a bewa mo lefatsheng,
5  Gore go goa ka boipelo ga baikepi go go khutshwaneLe go ipela ga motlhanogi ke ga nakwana fela?
6  Le mororo tlotlomalo ya gagwe e tlhatlogela kwa legodimong ka boloneLe tlhogo ya gagwe e fitlha kwa marung,
7  O nyelela ka bosaengkae jaaka boloko jwa gagwe;Ba ba mmonang ba tla re, ‘O kae?’
8  O tla fofela koo jaaka toro, mme ga ba kitla ba mmona;Mme o tla lelekwa jaaka ponatshegelo ya bosigo.
9  Leitlho le le mmoneng ga le kitla le dira jalo gape,Lefelo la gagwe ga le kitla le tlhola le mmona.
10  Bomorwawe ba tla senka kamogelo ya batho ba maemo a a kwa tlase,Le diatla tsa gagwe di tla busa dilo tsa gagwe tse di tlhwatlhwakgolo.
11  Marapo a gagwe a ntse a tletse ka matlhagatlhaga a gagwe a bosha,Le fa go ntse jalo a tla lala le ene mo loroleng.
12  Fa se se bosula se utlwala se le botshe mo molomong wa gagwe,Fa a se dira gore se gakologe kafa tlase ga loleme lwa gagwe,
13  Fa a se tlhomogela pelo mme a sa se tlogele,Mme fa a nna a se thibela mo magalapeng a gagwe,
14  Ruri dijo tsa gagwe di tla fetoga mo maleng a gagwe;Di tla nna santlhoko sa bokake mo teng ga gagwe.
15  O komeditse khumo, mme o tla e tlhatsa;Modimo o tla e leleka mo mpeng ya gagwe.
16  O tla anya botlhole jwa bokake;Loleme lwa noga e e nang le botlhole lo tla mmolaya.
17  Ga a kitla a tlhola a bona mesele ya metsi,Melatswana e e phothoselang ya tswina ya dinotshe le botoro.
18  O tla busa thoto ya gagwe e a e bapetseng mme ga a kitla a e kometsa;Jaaka khumo e e tswang mo kgwebong ya gagwe, eo le fa go ntse jalo a se a kitlang a e ipelela.
19  Gonne o thubagantse, o tlogetse batho ba maemo a a kwa tlase;O tsubutse ntlo e a sa e agang.
20  Gonne ruri ga a kitla a itse boiketlo mo mpeng ya gagwe;Ga a kitla a falola ka dilo tsa gagwe tse di eletsegang.
21  Ga go a sala sepe gore a se kometse;Ke gone ka moo boitekanelo jwa gagwe bo se kitlang bo nna lobaka.
22  Fa letlotlo la gagwe le le kwa setlhoeng o tla bo a tlhobaela;Maatla otlhe a go tlhoka lesego a tla mo tsogologela.
23  A go diragale gore, go tlatsa mpa ya gagwe,O tla romela bogale jwa gagwe jo bo tukang kwa go eneMme o tla bo nesetsa mo godimo ga gagwe, mo teng ga mala a gagwe.
24  O tla tshaba dibetsa tsa tshipi;O tla kgaoganngwa ke bora jwa kgotlho.
25  Sebetsa se se konopiwang se tla tswa ka mokwatla wa gagwe,Le sebetsa se se tsabakelang se tla tswa mo santlhokong sa gagwe;O tla tlhaselwa ke dilo tse di tshosang.
26  Lefifi lotlhe le tla beelwa dilo tsa gagwe tsa letlotlo;O tla lailwa ke molelo o o sa futswelwang ke ope;Dilo di tla tsamaela mofalodi yo o mo mogopeng wa gagwe maswe.
27  Legodimo le tla bipolola tlolo ya gagwe,Mme lefatshe le tla mo tlhanogela.
28  Pula e kgolo e tla gogola ntlo ya gagwe;Go tla nna le dilo tse di tshololwang mo letsatsing la bogale jwa gagwe.
29  Eno ke kabelo ya moikepi e e tswang kwa Modimong,Le boswa jwa gagwe jo bo boletsweng jo bo tswang kwa Modimong.”
1  Go ne go na le monna mongwe mo lefatsheng la Use yo leina la gagwe e neng e le Jobe; mme monna yoo o ne a itshupa a se na molato e bile a thokgame, a boifa Modimo e bile a fapoga bosula.
2  O ne a tsholelwa bana ba le supa ba basimane le bana ba le bararo ba basetsana.
3  Mme diruiwa tsa gagwe e ne e le dinku di le dikete di le supa le dikamela di le dikete di le tharo le dipane tsa dikgomo di le makgolo a matlhano le diesele tse di namagadi di le makgolo a matlhano, mmogo le setlhopha se segolo thata sa batlhanka; mme monna yoo o ne a nna mogolo go feta batho botlhe ba Botlhaba.
4  Mme bomorwawe ba tsamaya mme ba dira mokete kwa ntlong ya mongwe le mongwe wa bone ka letsatsi la gagwe; mme ba roma gore go lalediwe bokgaitsadiabone ba bararo gore ba tle go ja le go nwa le bone.
5  Go ne go diragala gore fa malatsi a mokete a fetile, Jobe a rome gore a ba itshepise; o ne a tsoga go sa le phakela a bo a isa ditlhabelo tse di fisiwang go ya ka palo ya bone botlhe; gonne Jobe o ne a re, “gongwe bomorwaake ba leofile le go tlhapatsa Modimo mo pelong ya bone.” Eo ke tsela e Jobe a neng a dira ka yone ka metlha.
6  Jaanong ya nna letsatsi le bomorwa Modimo wa boammaaruri ba neng ba tsena ba tla go ema fa pele ga ga Jehofa ka lone, mme Satane le ene a tsena mo gare ga bone.
7  Foo Jehofa a raya Satane a re: “O tswa kae?” Foo Satane a araba Jehofa a re: “Ke tswa go kgarakgatshega mo lefatsheng le go tsamayatsamaya mo go lone.”
8  Mme Jehofa a raya Satane a re: “A o tlhomile pelo ya gago mo motlhankeng wa me Jobe, ka go se na ope yo o tshwanang le ene mo lefatsheng, monna yo o se nang molato e bile a thokgame, a tshaba Modimo e bile a fapoga bosula?”
9  Foo Satane a araba Jehofa mme a re: “A Jobe o boifa Modimo lefela?
10  A wena ka bowena ga wa tlhoma legora go mo dikologa le go dikologa ntlo ya gagwe le go dikologa sengwe le sengwe se a nang le sone gotlhe fela? O segofaditse tiro ya diatla tsa gagwe, le diruiwa tsa gagwe di anametse kgakala mo lefatsheng.
11  Mme, go na le moo, ntsha seatla sa gago, tsweetswee, o ame sengwe le sengwe se a nang le sone mme o bone gore a ga a na go go tlhapatsa fa pele ga gago.”
12  Ka jalo Jehofa a raya Satane a re: “Bona! Sengwe le sengwe se a nang le sone se mo seatleng sa gago. Fela o se ka wa mo ntshetsa seatla sa gago!” Ka jalo Satane a tswa fa pele ga sefatlhego sa ga Jehofa.
13  Jaanong ya nna letsatsi le bomorwawe le bomorwadie ba neng ba ja e bile ba nwa beine mo ntlong ya ga morwarraabone wa leitibolo.
14  Mme ga tla morongwa mongwe kwa go Jobe, a re: “Dikgomo di ne di lema mme diesele tse di namagadi di ne di fula fa thoko ga tsone
15  fa Baseba ba ne ba tla go di tlhasela mme ba di tsaya, ba bo ba kgemetha batlhokomedi ka bogale jwa tšhaka; ke ne ka falola, nna fela ke le nosi, go tla go go bolelela.”
16  Fa yono a sa ntse a bua yo mongwe yole a tla mme a re: “Molelo wa Modimo o ne wa wa kwa magodimong mme wa tuka mo dinkung le mo batlhokomeding wa ba laila; mme ke ne ka falola, nna fela ke le nosi, go tla go go bolelela.”
17  Fa yoo a sa ntse a bua yo mongwe a tla mme a re: “Bakaladia ba ne ba dira mephato e le meraro mme ba betsegela kwa dikameleng ba di tsaya, mme ba kgemetha batlhokomedi ka bogale jwa tšhaka; mme ke ne ka falola, nna ke le nosi, go tla go go bolelela.”
18  Fa yo mongwe yono a sa ntse a bua, ga tla yo mongwe gape mme a re: “Bomorwao le bomorwadio ba ne ba ja e bile ba nwa beine mo ntlong ya ga morwarraabone wa leitibolo.
19  Mme, bona! ga tla phefo e kgolo go tswa nageng, ya itaya dikhutlo tse nnè tsa ntlo, ya wela basha mme ba swa. Ke ne ka falola, nna fela ke le nosi, go tla go go bolelela.”
20  Mme Jobe a nanoga a gagoganya seaparo sa gagwe se se se nang mabogo a ba a kgaola moriri wa tlhogo ya gagwe mme a wela fa fatshe a ikoba
21  mme a re:“Ke dule mo sebopelong sa ga mmè ke sa ikatega,Mme ke tla boela gone ke sa ikatega.Jehofa ka boene o neile, mme Jehofa ka boene o tsere.A leina la ga Jehofa le nne le bakwe.”
22  Mo go seno sotlhe Jobe ga a ka a leofa kgotsa a kaya fa Modimo a dirile sepe se se sa tshwanelang.
2  Morago ga moo ya nna letsatsi le bomorwa Modimo wa boammaaruri ba neng ba tsena ba tla go ema fa pele ga ga Jehofa ka lone, mme Satane le ene a tsena mo gare ga bone a tla go ema fa pele ga ga Jehofa.
2  Foo Jehofa a raya Satane a re: “Tota o tswa kae?” Foo Satane a araba Jehofa a re: “Ke tswa go kgarakgatshega mo lefatsheng le go tsamayatsamaya mo go lone.”
3  Jehofa a raya Satane a re: “A o tlhomile pelo ya gago mo motlhankeng wa me Jobe, ka go se na ope yo o tshwanang le ene mo lefatsheng, monna yo o se nang molato e bile a thokgame, a boifa Modimo e bile a fapoga bosula? Le e leng gone jaanong o ngangatletse bothokgami jwa gagwe, le fa gone o ntlhotlheletsa gore ke mo senye kwantle ga lebaka.”
4  Mme Satane a araba Jehofa a re: “Letlalo mo boemong jwa letlalo, mme sengwe le sengwe se monna a nang le sone o tla se ntsha mo boemong jwa moya wa gagwe.
5  Go na le moo ntsha seatla sa gago, tsweetswee, mme o mo ame go fitlha kwa lerapong la gagwe le nama ya gagwe mme o bone gore a ga a na go go tlhapatsa fa pele ga gago.”
6  Ka jalo Jehofa a raya Satane a re: “Ke yoo o mo seatleng sa gago! Fela o dise moya wa gagwe!”
7  Ka jalo Satane a tswa fa pele ga sefatlhego sa ga Jehofa mme a itaya Jobe ka ditlhagala tse di kotsi go simolola kwa patong ya lonao lwa gagwe go fitlha kwa phogong ya tlhogo ya gagwe.
8  Mme a itseela kapetla ya sejana sa letsopa gore a ingwaye ka yone; mme o ne a ntse mo meloreng.
9  La bofelo mosadi wa gagwe a mo raya a re: “A o sa ntse o ngangatletse bothokgami jwa gago? Tlhapatsa Modimo mme o swe!”
10  Mme a mo raya a re: “O bua fela jaaka mongwe wa basadi ba ba se nang tlhaloganyo. A re tla amogela se se molemo fela mo Modimong wa boammaaruri re bo re sa amogele le se se bosula?” Mo go seno sotlhe Jobe o ne a se ka a leofa ka dipounama tsa gagwe.
11  Mme balekane ba bararo ba ga Jobe ba utlwa ka masetlapelo ano otlhe a a mo wetseng, mme ba nna ba tla, mongwe le mongwe go tswa kwa lefelong la gagwe, Elifase wa Motemane le Biledade wa Moshuha le Sofare wa Monaama. Ka jalo ba kopana mmogo ka nako e ba e beelaneng go re ba tle go mo utlwela botlhoko le go mo gomotsa.
12  E rile ba tsholetsa matlho ba le kgakala, ba se ka ba mo lemoga ka nako eo. Mme ba tsholetsa mantswe ba lela, mongwe le mongwe wa bone a gagoganya seaparo sa gagwe se se se nang mabogo mme ba kubueletsa lorole kwa magodimong mo godimo ga ditlhogo tsa bone.
13  Mme ba nna ba ntse le ene fa fatshe malatsi a le supa le masigo a le supa, go ne go sena ope yo o neng a bua lefoko le ene, gonne ba ne ba bona gore botlhoko bo ne bo le bogolo thata.
3  Jobe a bula molomo morago ga seno mme a simolola go hutsa letsatsi la gagwe.
2  Jaanong Jobe a re:
3  “A letsatsi le ke tshotsweng ka lone le nyelele,Le bosigo jo mongwe a neng a re, ‘Go imilwe monna yo o nonofileng!’
4  Fa e le letsatsi leo, a le nne lefifi.A Modimo a se ka a le batla go tswa kwa godimo,Le fa e le gore motshegare o le phatsimele.
5  A lefifi le moriti o montsho di le fenye.A leru la pula le age mo godimo ga lone.A dilo tse di fifatsang motshegare di lo tshose.
6  Mo bosigong joo—a letobo le le tseye;A le se ka la itumela mo gare ga malatsi a ngwaga;A le se ka la tsena mo gare ga palo ya dikgwedi tsa modikologo wa ngwedi.
7  Bona! Bosigo joo—a bo opafale;A go goa ka boipelo go se ka ga tla mo go jone.
8  A bahutsi ba letsatsi ba bo hutse,Ba ba ipaakanyeditseng go tsosa Lefiathane.
9  A dinaledi tsa lotlatlana lwa jone di nne lefifi;A bo lete lesedi mme le se nne gone;A bo se ka jwa bona marang a bosa.
10  Gonne ga bo a ka jwa tswala dikgoro tsa sebopelo sa ga mmè,Mme ka jalo jwa fitlhela matlho a me matshwenyego.
11  Ke ka ntlha yang ke ne ke sa swe fa ke tswa mo sebopelong?Ke ka ntlha yang ke ne ke sa tswe mo mpeng mme ka swa?
12  Ke ka ntlha yang fa mangole a ne a nkamogela,Le mabele gore ke a anye?
13  Gonne gone jaanong ke ka bo ke rapame gore ke se ka ka tshwenyega;Ke ka bo ke ile ka robala ka nako eo; ke ka bo ke ikhuditse
14  Le dikgosi le bagakolodi ba lefatshe,Ba ba ikagelang mafelo a a kgakgabetseng,
15  Kgotsa le dikgosana tse di nang le gouta,Tse di tlatsang matlo a tsone ka selefera;
16  Kgotsa, jaaka go senyegelwa mo go fitlhegileng, ke ka bo ke sa nna gone,Jaaka bana ba ba sa bonang lesedi.
17  Gone koo baikepi ba kgaoditse go nna mo khuduegong,E bile gone koo ba ba feletsweng ke maatla ba ikhuditse.
18  Bagolegwa ba iketlile mmogo;Tota ga ba utlwe lentswe la yo o ba gatelelang go dira.
19  Ba ba botlana le ba bagolo ba gone koo ka go tshwana,Le motlhanka o golotswe mo go mong wa gagwe.
20  Ke ka ntlha yang fa a naya yo o nang le matshwenyego lesedi,Le ba ba moya o o utlwileng botlhoko botshelo?
21  Ke ka ntlha yang fa go na le ba ba letetseng loso, mme le sa tle,Le mororo ba nna ba le epa go feta go epa matlotlo a a fitlhilweng?
22  Ba ba ipelang ka boitumelo jo bogolo thata,Ba a itumela ka gonne ba bona lefelo la go fitlhela.
23  [Ke ka ntlha yang fa a naya] monna yo o nonofileng [lesedi], yo tsela ya gagwe e fitlhegileng,Le yo Modimo a mo agelelang ka legora?
24  Gonne ke a fegelwa fa pele ga dijo tsa me,Le go bokolela ga me go tshologa jaaka metsi;
25  Gonne ke boifile selo se se boifisang, mme se tla mo go nna;Le se ke ntseng ke se tshaba se tla mo go nna.
26  Ga ke ise ke nne ke sa kgathale, le fa e le go nna ke sa tshwenyege,Le fa e le go ikhutsa, mme le fa go ntse jalo go tla khuduego.”
33  “Le fa go ntse jalo, tsweetswee utlwa mafoko a me wena Jobe,A ko o sekegele mafoko otlhe a me tsebe.
2  Bona, tsweetswee! Ke tshwanetse go bula molomo wa me;Loleme lwa me mmogo le magalapa di tshwanetse go bua.
3  Mafoko a me ke go thokgama ga pelo ya me,Le dipounama tsa me di bua kitso ka bopeloephepa.
4  Moya wa Modimo o ne wa ntira,Le mohemo wa Mothatayotlhe o ne wa ntshedisa.
5  Fa o kgona, mphetole,Rulaganya mafoko fa pele ga me; ema mo maemong a gago.
6  Bona! Ke se o leng sone mo Modimong wa boammaaruri;Le nna ke ne ka bopiwa ka letsopa.
7  Bona! Ga go na sepe mo go nna se se tshosang se se ka go tshosang,E bile ga go na kgatelelo epe e e tswang mo go nna e e ka nnang boima mo go wena.
8  Fela o buile jaana mo ditsebeng tsa me,Mme ka nna ka utlwa modumo wa mafoko a gago,
9  ‘Ke itshekile ga ke na tlolo;Ke phepa, e bile ga ke na tlolo epe.
10  Bona! O bona dinako tsa go nna kgatlhanong le nna,O ntsaya ke le mmaba wa gagwe.
11  O tsenya dinao tsa me mo disaneng,O disa ditselana tsotlhe tsa me.’
12  Bona! Ke a go araba, o ne o fositse mo go seno;Gonne Modimo o mogolo go feta motho yo o nang le go swa.
13  Ke ka ntlha yang fa o ne o ganetsana le ene,Ka gonne ga a arabe mafoko otlhe a gago?
14  Gonne Modimo o bua gangwe,Le gabedi—le fa motho a sa go tlhokomele—
15  Mo torong, mo ponatshegelong ya bosigo,Fa batho ba welwa ke boroko jo bogolo,Ka nako ya fa go otselwa mo godimo ga bolao.
16  Ke gone ka nako eo a bipololang tsebe ya batho,Mme a ba rotloetse ka go baya lotshwao lwa gagwe,
17  Gore a fapose motho mo tirong ya gagwe,Le gore a tle a bipe boikgogomoso mo monneng yo o nonofileng.
18  O thiba moya wa gagwe mo kgatampingLe botshelo jwa gagwe gore bo se ka jwa fetisiwa ke sebetsa se se konopiwang.
19  Mme ruri o kgalemelwa ka setlhabi mo bolaong jwa gagwe,Le go omana ga marapo a gagwe ga go kgaotse.
20  Ruri botshelo jwa gagwe bo dira gore senkgwe se ilege,Le moya wa gagwe o ila dijo tse di eletsegang.
21  Nama ya gagwe e a fela mme e se tlhole e bonwa,Le marapo a gagwe a a neng a sa bonwe ruri a apoga.
22  Moya wa gagwe o atamela kgatampi,Le botshelo jwa gagwe kwa go ba ba bakang loso.
23  Fa a na le morongwa,Mmueledi, a le mongwe mo go ba ba sekete,Go bolelela motho bothokgami jwa gagwe,
24  O mo utlwela botlhoko mme a re,‘Mo golole gore a se fologele mo kgatamping!Ke bone thekololo!
25  A nama ya gagwe e shafale go gaisa le nako ya bosha,A a boele mo malatsing a matlhagatlhaga a bosha jwa gagwe.’
26  O tla rapela Modimo gore a tle a mo ipelele,Mme o tla bona sefatlhego sa gagwe ka go goa ka boipelo,Mme O tla busetsa tshiamo ya Gagwe mo mothong yo o nang le go swa.
27  O tla opelela batho a re,‘Ke leofile; e bile ke sokamisitse se se thokgameng,Mme ruri e ne e se selo se se tshwanetseng mo go nna.
28  O golotse moya wa me gore o se ka wa fetela mo kgatamping,Mme botshelo jwa me bo tla bona lesedi.’
29  Bona! Modimo o dira dilo tseno tsotlhe,Makgetlo a mabedi, makgetlo a mararo, malebana le monna yo o nonofileng,
30  Gore a buse moya wa gagwe mo kgatamping,Gore a tle a sedimosetswe ka lesedi la ba ba tshelang.
31  Tlhwaya tsebe, wena Jobe! Ntheetsa!Didimala, mme nna ke tla tswelela ke bua.
32  Fa go na le mafoko mangwe a o ka a buang, mphetole;Bua, gonne ke itumedisitswe ke tshiamo ya gago.
33  Fa a seyo, ntheetse;Didimala, mme ke tla go ruta botlhale.”
12  Mme Jobe a araba a re:
2  “Eleruri lo batho,Mme botlhale bo tla swa le lona!
3  Le nna ke na le pelo fela jaaka lona.Ga ke wa maemo a a kwa tlase mo go lona,Mme ke mang yo o se nang dilo tse di tshwanang le tseno?
4  Ke nna yo o jewang setshego ke mongwe ka ene,Yo o bitsang Modimo gore a mo arabe.Yo o jewang setshego ke yo o siameng, yo o ka se kang a pegwa molato.
5  Mo kakanyong ya gagwe, yo o se nang matshwenyego o nyatsa go fela ga dilo;Go baakanyeditswe ba ba dinao di kgwetlhang.
6  Megope ya bathopi ga e tshwenyege,Mme ba ba galefisang Modimo ba na le polokegoYa yo o tshotseng modimo mo seatleng sa gagwe.
7  Le fa go ntse jalo, tsweetswee, botsa diruiwa mme di tla go ruta;Le dibopiwa tse di nang le diphuka tsa magodimo, mme di tla go bolelela.
8  Kgotsa bontsha lefatshe go tshwenyega ga gago, mme le tla go ruta;Le ditlhapi tsa lewatle di tla go bolelela.
9  Ke sefe gareng ga dilo tseno tsotlhe se se sa itseng sentleGore seatla sa ga Jehofa ka bosone se dirile seno,
10  Yo mo seatleng sa gagwe go nang le moya wa mongwe le mongwe yo o tshelangLe moya wa nama yotlhe ya motho?
11  A tsebe ka boyone ga e leke mafokoJaaka magalapa a utlwa dijo?
12  A ga go na botlhale mo go ba ba tsofetsengLe tlhaloganyo mo boleeleng jwa malatsi?
13  O na le botlhale le thata;O na le kgakololo le tlhaloganyo.
14  Bona! O a rutlolola, gore go se ka ga agiwa;O tswalela motho, gore go se ka ga bulwa.
15  Bona! o thibela metsi mme a kgale;O a a romela, mme a fetola lefatshe.
16  O na le nonofo le botlhale jo bo mosola;Yo o dirang phoso le yo o timetsang ke ba gagwe;
17  O dira gore bagakolodi ba tsamaye ka dinao tse di sa rwalang,Mme o dira gore baatlhodi ba tsenwe.
18  O bofolola dikgole tsa dikgosi,Mme o bofa moitlamo mo dinōkeng tsa bone.
19  O dira gore baperesiti ba tsamaye ka dinao tse di sa rwalang,Mme o phetsola ba ba nnetseng ruri;
20  O tlosa puo mo go ba ba ikanyegang,Le tlhaloganyo ya bannabagolo o a e tlosa;
21  O tshela lenyatso mo godimo ga batlotlegi,Le moitlamo wa ba ba maatla o a o koafatsa;
22  O bipolola dilo tse di boteng mo lefifing,Mme o tlisa moriti o montsho kwa leseding;
23  O dira gore ditšhaba di gole di nne dikgolo, gore a tle a di senye;O tsharolola ditšhaba, gore a tle a di tsamaise;
24  O tlosa pelo ya ditlhogo tsa batho ba lefatshe,Gore a tle a dire gore ba kgarakgatshege mo lefelong le le se nang sepe, kwa go se nang tsela teng.
25  Ba apaapa mo lefifing, kwa go se nang lesedi teng,Gore a tle a dire gore ba kgarakgatshege jaaka motho yo o tagilweng.
