10  “Ubugingo bwanjye bwarizinutswe.Sinzabura kugaragaza ibimpangayikishije,Kandi nzavuga mfite ishavu mu mutima.
2  Nzabwira Imana nti ‘ntumbareho icyaha.Mbwira igituma undwanya.
3  Ese ushimishijwe no gukora ibibi,Ukanga umurimo amaboko yawe yakoranye umwete,Kandi ukarabagiranisha umucyo wawe ku migambi y’ababi?
4  Mbese ufite amaso nk’ay’umuntu,Cyangwa ureba nk’uko umuntu buntu areba?
5  None se iminsi yawe ni nk’iy’umuntu buntu,Cyangwa imyaka yawe imeze nk’iminsi y’umugabo w’umunyambaraga,
6  Ku buryo wanshakaho amakosa,Ugakomeza gushakisha icyaha cyanjye?
7  Ibyo ubikora uzi neza ko ntari mu makosa,Kandi ko nta muntu wankiza ngo ankure mu kuboko kwawe.
8  Amaboko yawe ni yo yambumbye arandema,Arandangiza wese wese, none urashaka kumira bunguri.
9  Wibuke ko wandemye mu ibumba,Kandi ko uzansubiza mu mukungugu.
10  Mbese ntiwansutse nk’amata,Ukamvuza nk’ikivuguto?
11  Wanyambitse inyama worosaho uruhu,Usobekeranyiriza hamwe amagufwa yanjye n’imitsi yanjye.
12  Wampaye ubuzima ungaragariza n’ineza yuje urukundo;Wanyitayeho urinda ubugingo bwanjye.
13  Byose wabihishe mu mutima wawe,Kandi nzi neza ko bikurimo.
14  Niba narakoze icyaha ugakomeza kunyitegereza,Kandi ugakomeza kumbaraho icyaha,
15  Niba ndi mu makosa, ngushije ishyano.Kandi niba ndi mu kuri, sinshobora kubura umutwe,Kuko nuzuye ikimwaro n’imibabaro ikaba indenze.
16  Ndamutse nishyize hejuru wampiga nk’uko umugunzu w’intare uhiga,Kandi uzongera unkorere ibintu bitangaje.
17  Uzazana abandi bagabo bo kunshinja,Kandi uzarushaho kundakarira. Amakuba ankuranwaho.
18  Kuki wankuye mu nda ya mama?Ubonye iyo mba naripfiriye ntihagire ijisho rimbona!
19  Mba narabaye nk’utarigeze kubaho,Nkava mu nda ya mama njyanwa mu mva.’
20  Ese iminsi yanjye si mike? Nibe irekeye aho;Nireke kumpanga amaso, kugira ngo nongere ncye ho gato,
21  Mbere y’uko nigendera, kandi sinzagaruka,Nkigira mu gihugu cy’umwijima, umwijima w’icuraburindi,
22  Mu gihugu cyijimye nk’igicuku, mu gihugu cy’umwijima w’icuraburindiN’akaduruvayo, igihugu kitabamo umucyo na mba.”
4  Elifazi w’Umutemani aramusubiza ati
2  “Ese umuntu agize icyo akubwira, byaguca intege?Ariko se ni nde ushobora kwifata ntavuge?
3  Dore wakosoye benshi,Kandi wajyaga ukomeza amaboko atentebutse.
4  Amagambo yawe yahagurutsaga uwasitaye,Kandi wakomezaga amavi asukuma.
5  Ariko noneho ni wowe bibayeho, none ucitse intege;Bikugezeho none uhagaritse umutima.
6  Ese kuba utinya Imana si byo bituma ugira icyizere?Kuba ugendera mu nzira itunganye si byo bituma ugira ibyiringiro?
7  Ndakwinginze, ibuka: ese hari umuntu utariho urubanza wigeze arimbuka?Ese hari aho umukiranutsi yigeze akurwaho?
8  Nkurikije ibyo nabonye, abagambirira ibibiN’ababiba ibyago, ni byo bazasarura.
9  Barimburwa n’umwuka w’Imana,Kandi umwuka w’uburakari bwayo ni wo ubakuraho.
10  Intare iratontoma, n’umugunzu w’intare ukumvikanisha ijwi ryawo,Ariko amenyo y’intare z’umugara zikiri nto aramenagurwa.
11  Intare yicwa no kubura umuhigo,N’ibyana by’intare bigatatana.
12  Ariko noneho hari ijambo nabwiwe rwihishwa,Ugutwi kwanjye kuryumvira mu byongorerano,
13  Mu bitekerezo bihagarika umutima byo mu iyerekwa rya nijoro,Igihe abantu baba basinziriye cyane.
14  Maze ubwoba burantaha mpinda umushyitsi,Amagufwa yanjye yose aratengurwa.
15  Nuko umwuka unca mu maso,Maze nsesa urumeza.
16  Hanyuma urahagarara,Ariko sinashoboye kumenya isura yawo.Mbona ishusho imbere y’amaso yanjye;Haba ituze, noneho numva ijwi rigira riti
17  ‘Ese umuntu buntu ashobora gukiranuka kurusha Imana?Cyangwa umugabo w’umunyambaraga ashobora kubonera kurusha Uwamuremye?’
18  Dore ntiyizera abagaragu bayo,Kandi abamarayika bayo ibashinja amakosa.
19  Nkanswe ababa mu mazu y’ibyondo,Afite urufatiro rushinze mu mukungugu!Kubahonyora biroroshye kurusha guhonyora agakoko.
20  Uhereye mu gitondo ukageza nimugoroba baba bajanjaguritse;Barimbuka burundu nta wubyitayeho.
21  Ese umugozi w’ihema ryabo uri muri bo ntiwakuweho?Dore bapfa bazize kubura ubwenge!
26  Nuko Yobu arasubiza ati
2  “Nawe wafashije utagira imbaraga ntugasekwe!Wakijije ukuboko gutentebutse!
3  Wagiriye inama umuntu utagira ubwenge,Kandi wigishije benshi ubwenge!
4  Uwo wabwiye amagambo ni nde,Kandi se umwuka ukuvugiramo ni uwa nde?
5  Abapfuye batagira icyo bimarira bakomeza guhindira umushyitsiMunsi y’amazi n’ibiyabamo.
6  Imva yambaye ubusa imbere yayo,Kandi ahantu ho kurimbukira haratwikuruwe.
7  Isanzura amajyaruguru ku busa,Igatendeka isi hejuru y’ubusa.
8  Ipfunyika amazi mu bicu byayo,Kandi ibicu ntibitoborwe na yo.
9  Ikingiriza imbere y’intebe yayo y’ubwami,Ikahabamba igicu cyayo.
10  Yaciye uruziga hejuru y’amazi,Aho urumuri rurangirira mu mwijima.
11  Inkingi z’ijuru ziranyeganyega,Zigatangazwa no gucyaha kwayo.
12  Yavumbagatanyije inyanja ikoresheje imbaraga zayo,Ijanjaguza umunyarugomo ubwenge bwayo.
13  Yasenesheje ijuru umuyaga wayo,Ukuboko kwayo kwahinguranyije inzoka igenda inyerera.
14  Dore ibyo ni ibyo ku nkengero z’inzira zayo,Kandi ibyo twayumviseho ni ibyongorerano gusa!Ariko se ni nde ushobora gusobanukirwa guhinda kwayo gukomeye?”
11  Nuko Zofari w’Umunamati arasubiza ati
2  “Mbese umuntu azavuga amagambo menshi he kugira umusubiza,Cyangwa umuntu wiyemera gusa yagira ukuri?
3  Ese amagambo yawe y’amanjwe yacecekesha abantu,Kandi se uzakomeza gukobana nta wugucyaha?
4  Nanone uravuga uti ‘inyigisho zanjye ziraboneye,Kandi rwose nagaragaye ko ntanduye mu maso yawe.’
5  Ariko icyampa gusa Imana ikavuga,Ikabumbura akanwa kayo ikagira icyo ikubwira!
6  Yakubwira amabanga y’ubwenge,Kuko ibintu by’ubwenge ari byinshi.Nanone wamenya ko Imana yahisemo kwirengagiza amwe mu makosa yawe.
7  Mbese ushobora kumenya ibintu byimbitse by’Imana,Cyangwa ukamenya aho gukomera kw’Ishoborabyose kugarukira?
8  Ko gusumba kure ijuru, uzabigenza ute?Ko kwimbitse kurusha imva, uzakumenya ute?
9  Ni kurekure kurusha isi,Kandi ni kugari kurusha inyanja.
10  Imana iramutse ije, igatanga umuntu,Kandi igakoranya urukiko, ni nde wayirwanya?
11  Yo ubwayo izi neza abantu b’abanyabinyoma.Mbese nibona ibibi ntizabyitaho?
12  Imparage iramutse ivutse ari umuntu,Umuntu utagira ubwenge na we yagira intego nziza.
13  Nutegura umutima waweKandi ukayitegera ibiganza,
14  Ibibi biri mu kuboko kwawe ukabyigiza kure yawe,Kandi ntihagire ibikorwa bikiranirwa biba mu mahema yawe,
15  Ni bwo uzubura amaso yawe udafite inenge,Kandi rwose uzakomera uhame; nta cyo uzatinya.
16  Uzibagirwa ibyago byose;Uzabyibagirwa nk’amazi yatembye akagenda.
17  Iminsi yo kubaho kwawe izarabagirana irushe amanywa y’ihangu,Umwijima uzaba nk’umucyo wa mu gitondo.
18  Uzagira icyizere kuko hariho ibyiringiro,Uzitegereza impande zose witonze, kandi uzaryama ufite umutekano.
19  Uziryamira amahoro nta wuguhindisha umushyitsi,Kandi abantu benshi bazakugusha neza.
20  Ariko amaso y’ababi azacogora;Bazashaka aho bahungira bahabure,Kandi ibyiringiro byabo ni ukurimbuka k’ubugingo bwabo.”
8  Nuko Biludadi w’Umushuhi aramusubiza ati
2  “Uzahereza he kuvuga ibyo bintu,Ko amagambo aturuka mu kanwa kawe ari umuyaga ukomeye?
3  Ese Imana yagoreka ubutabera,Cyangwa Ishoborabyose yagoreka ibyo gukiranuka?
4  Niba abana bawe barayicumuyeho,Bigatuma ibareka bagahitanwa no kwigomeka kwabo,
5  Niba wowe wifuza gushaka Imana,Kandi niba ushaka kwinginga Ishoborabyose ngo ikugirire neza,
6  Niba uboneye kandi ukaba ukiranuka,Uhereye ubu yahaguruka ikagutabara,Ikagusubirizaho aho wari utuye hakiranuka.
7  Nanone, intangiriro yawe ishobora kuba yari yoroheje;Ariko iherezo ryawe ryazaba rikomeye cyane.
8  Rwose ndakwinginze, baza abo mu bihe byahise,Werekeze ibitekerezo byawe ku byo ba sekuruza bagenzuye.
9  Twe turi ab’ejo gusa kandi nta cyo tuzi,Kuko iminsi tumara ku isi ihita nk’igicucu.
10  Mbese ntibazakwigisha, bakagutekerereza,Bakavuga amagambo bavanye mu mitima yabo?
11  Ese urufunzo rushobora gukura rutari mu gishanga?Cyangwa urubingo rwakura rutabonye amazi?
12  Nubwo rwaba ari bwo rugipfundika uburabyo, nta waruciye,Rwakuma mbere y’ibindi byatsi byose.
13  Uko ni ko inzira z’abibagirwa Imana bose zimera,Kandi ibyiringiro by’umuhakanyi bizayoyoka.
14  Ibyo yizeye bizakurwaho,N’ibyo yiringira bimeze nk’inzu y’igitagangurirwa.
15  Azegamira inzu ye, ariko ntizakomeza guhagarara;Azagerageza kuyifata, ariko ntizagumaho.
16  Aba atohagiye imbere y’izuba,Kandi mu busitani bwe hameramo umushibu.
17  Ashorera imizi mu kirundo cy’amabuye,Akitegereza inzu y’amabuye.
18  Hagize umuntu umumira akamukura ahe,Na ho hamwihakana hakavuga hati ‘sinigeze nkubona.’
19  Nguko uko inzira ye iyoyoka,Abandi bakamera baturutse mu mukungugu.
20  Dore Imana ntizatererana umuntu w’inyangamugayo,Cyangwa ngo ifate abantu babi ukuboko.
21  Hanyuma izuzuza akanwa kawe ibitwenge,N’iminwa yawe iyuzuze ijwi ry’ibyishimo.
22  Abakwanga bazambikwa ikimwaro,Kandi ihema ry’ababi ntirizabaho.”
30  “None abo nduta ubukuruBasigaye banseka,Kandi ntarashoboraga no kwemerera ba seKuba mu mbwa zirinda umukumbi wanjye.
2  Imbaraga z’amaboko yabo zari zimariye iki?Imbaraga zabashizemo.
3  Ubukene n’inzara byabateye ubugumba;Baguguna ahatagira amazi, Ahabaga imvura y’umugaru n’amatongo.
4  Basoromaga umurago mu bihuru,Bagatungwa n’imizi y’ibiti by’umurotemu.
5  Birukanwaga mu bantuBakavugirizwa induru nk’umujura,
6  Bakajya gutura mu mikoki yo mu bibaya,Mu myobo yo mu butaka no mu bitare.
7  Baborogeraga mu bihuru,Bakihindira munsi y’ibisura.
8  Ni abana b’umupfapfa, ni abana b’umuntu utagira izina;Bakubiswe ibiboko birukanwa mu gihugu.
9  None dore nabaye indirimbo yabo,Kandi bangize iciro ry’imigani.
10  Baranyanze, baranyitarura,Ntibareka kuncira mu maso.
11  Kubera ko yareguye injishi y’umuheto wanjye ikancisha bugufi,Banyigirizaho nkana.
12  Bahagarara iburyo bwanjye bameze nk’igitero cy’abantu babi.Barandetse ndagenda,Ariko bantega imitego iteje akaga.
13  Bashenye inzira zanjye;Nta kindi bamaze uretse kunyongerera ibyago,Ntibakeneye ubafasha.
14  Baza nk’abaciye mu cyuho kinini,Bakaza bisukiranya nk’imvura y’umugaru.
15  Ibiteye ubwoba bitunguranye byaranyibasiye;Icyubahiro cyanjye cyagiye nk’igitwawe n’umuyaga,Agakiza kanjye kayoyoka nk’igicu.
16  None ubugingo bwanjye bunkuwemo;Iminsi y’umubabaro iramfashe.
17  Amagufwa yanjye arara amungwa akajogoka,N’ububabare bukomeza kunguguna ubudatuza.
18  Imbaraga zabaye nyinshi bituma umwambaro wanjye uhindura isura.Urankanyaga nk’ikora ry’umwambaro wanjye muremure.
19  Yaramanuye ingeza ku butaka,Kugira ngo nse n’umukungugu n’ivu.
20  Ndagutabaza, ariko ntunsubiza;Narahagurutse kugira ngo undebe unyiteho.
21  Warahindutse unkorera iby’ubugome;Ungaragariza urwango ukoresheje imbaraga zose z’ukuboko kwawe.
22  Waranteruye unshyira ku muyaga, utuma njyanwa na wo;Hanyuma unshongesha ukoresheje umuyaga uvuza ubuhuha.
23  Nzi neza ko uzansubiza mu rupfu,Ukanjyana mu nzu abazima bose bazahuriramo.
24  Nyamara nta wubangurira ukuboko kwe amatongo,No mu gihe umuntu akendera nta wumutabariza ku bw’iyo mibabaro.
25  Nyamara jye naririraga ababaga bahuye n’iminsi mibi;Ubugingo bwanjye bwagiriraga agahinda umukene.
26  Nubwo nari niteze ibyiza, haje ibibi;Nategereje umucyo, ariko haza umwijima.
27  Amara yanjye yaribirinduye ntiyatuza;Iminsi y’imibabaro yaranyibasiye.
28  Nagendaga mfite agahinda nta rumuri rw’izuba ruriho;Nahagurukaga mu iteraniro ngakomeza gutabaza.
29  Nabaye umuvandimwe w’ingunzu,Mba n’incuti y’abakobwa b’imbuni.
30  Uruhu rwanjye rwarirabuye rumvaho,N’amagufwa yanjye yatwitswe no guhinda umuriro.
31  Inanga yanjye yahindutse iy’amaganya gusa,Umwironge wanjye uba uwo guherekeza ijwi ry’abarira.
16  Nuko Yobu arasubiza ati
2  “Numvise byinshi nk’ibyo.Mwese muri abahumuriza barushya!
3  Mbese amagambo y’imfabusa ntarangira?Cyangwa hari ikikubabaje ku buryo wasubiza?
4  Nanjye nashoboraga kuvuga nkamwe.Mbese iyo muza kuba mumeze nk’uko meze uku,Nari kubabwira amagambo akomeye yo kubanegura,Nkabazunguriza umutwe?
5  Nari kubakomeresha amagambo yo mu kanwa kanjye,Kandi iminwa yanjye ntireke kubahumuriza . . .
6  Nubwo navuga, si byo byagabanya ububabare bwanjye,Kandi se ndetse kuvuga, byanyoroherezaho iki?
7  Ariko noneho yarananije;Abo twateraniraga hamwe bose yarabazahaje.
8  Nanone waramfashe, kandi ibyo ni byo binshinja,Kunanuka kwanjye kwarampagurukiye; ni ko gushinja mu maso hanjye.
9  Uburakari bwayo bwaranshwanyaguje, kandi inyanga urunuka.Ndetse impekenyera amenyo.Umwanzi wanjye andeba ikijisho.
10  Baranyasamiye,Bankubitisha ibitutsi ku matama,Banteraniraho ari benshi.
11  Imana yampanye mu maboko y’abana bato,Injugunya mu maboko y’abagome.
12  Nari nguwe neza ariko irampungabanya,Imfata ku gakanu iranjanjagura,Iranyibasira.
13  Abarashi bayo barangose;Insatura impyiko kandi ntiyangirira impuhwe,Isuka hasi ibyo mu gasabo k’indurwe kanjye.
14  Ikomeza kuncamo ibyuho yungikanya;Inyirukaho nk’umunyambaraga.
15  Nidodeyeho ikigunira,Ihembe ryanjye ndishinga mu mukungugu.
16  Amaso yanjye yatukujwe no kurira,Kandi umwijima w’icuraburindi utwikiriye ibigohe byanjye,
17  Nubwo ibiganza byanjye bitarimo urugomo,N’isengesho ryanjye rikaba riboneye.
18  Wa si we, we gutwikira amaraso yanjye!Kandi ijwi ryo gutaka kwanjye ntiribone aho riruhukira!
19  Dore n’ubu mu ijuru hari uhamya ibyanjye;Umuhamya wanjye ari hejuru.
20  Incuti zanjye ni abavugizi bavuga ibyo kundwanya;Amaso yanjye nkomeje kuyahanga Imana nta gusinzira.
21  Kandi umwanzuro ugomba gufatwa hagati y’umunyambaraga n’Imana,Nk’uko bigenda hagati y’umwana w’umuntu na mugenzi we.
22  Hasigaye imyaka mike,Maze nkagenda nyuze mu nzira ntazagarukamo ukundi.
35  Elihu akomeza gusubiza ati
2  “Ese ibyo ni byo wise ubutabera,Ko wavuze uti ‘gukiranuka kwanjye kuruta ukw’Imana’?
3  Kuko uvuga uti ‘bimaze iki?Binyunguye iki kiruta icyo nakunguka nkoze ibyaha?’
4  Reka ngusubizeWowe na bagenzi bawe muri kumwe.
5  Ubura amaso urebe ku ijuruMaze witegereze ibicu, ukuntu biri hejuru cyane kukurusha.
6  Mu by’ukuri se, uramutse ukoze icyaha waba uyitwaye iki?Ibikorwa byawe byo kwigomeka byiyongereye, wayikoraho iki?
7  Niba koko uri mu kuri ni iki uyiha,Cyangwa ni iki ihabwa giturutse mu kuboko kwawe?
8  Umuntu nkawe ni we ubugome bwawe bwagira icyo butwara,No gukiranuka kwawe kwagira icyo kumarira umuntu wakuwe mu mukungugu.
9  Kubera ko bakandamizwa cyane, bakomeza gutabaza;Bakomeza gutabaza bitewe n’ukuboko kw’abakomeye.
10  Nyamara nta wigeze avuga ati ‘Imana, yo Muremyi wanjye Mukuru iri he,Yo itanga impamvu zo kuririmba nijoro?’
11  Ni yo itwigisha kurusha inyamaswa zo mu isi,Igatuma tugira ubwenge kurusha ibiguruka byo mu kirere.
12  Bakomeza gutaka, ariko ntibasubizaBitewe n’ubwibone bw’ababi.
13  Ikinyoma ni cyo Imana itumva,Kandi Ishoborabyose ntikireba.
14  Nkanswe noneho iyo uvuga ko utayibona!Urubanza ruri imbere yayo, bityo wari ukwiriye kuyitegerezanya amatsiko.
15  Kubera ko itarakaye ngo iguhane,Ntiyitaye no ku buhubutsi bukabije.
16  Ni ukuri, Yobu abumburira akanwa ke ubusa;Avuga amagambo menshi atarimo ubwenge.”
18  Nuko Biludadi w’Umushuhi arasubiza ati
2  “Hasigaye igihe kingana iki ngo amagambo yanyu arangire?Mukwiriye kubanza gusobanukirwa kugira ngo natwe tubone kugira icyo tuvuga.
3  Kuki mwadufata nk’inyamaswa,Kandi mukatubona nk’abantu banduye?
4  Atanyagura ubugingo bwe bitewe n’uburakari bwe.Ese isi yahinduka umusaka kubera wowe,Cyangwa urutare rukava mu mwanya warwo?
5  Urumuri rw’abagome ruzazima,Kandi igishashi cy’umuriro we ntikizamurika.
6  Urumuri ruzahinduka umwijima mu ihema rye,Kandi itara rye rizazima.
7  Intambwe yateraga akataje zizateba.Ndetse n’umugambi we uzamwigarika.
8  Ibirenge bye bizamujyana mu rushundura,Agendere ku migozi yarwo.
9  Umutego uzamufata agatsinsino,N’ikigoyi kimufate kimukomeze.
10  Ingoyi azaboheshwa ihishwe mu butaka,N’umutego uzamufata uri mu nzira ye.
11  Ibiteye ubwoba bizamutungura bimuturutse impande zose bimuhabure,Kandi bizamwirukaho bigende bimurya isataburenge.
12  Imbaraga ze zizahazwa n’inzara,Kandi ibyago birarekereje ngo bimutere gucumbagira.
13  Bizarya imitanyu y’uruhu rwe;Imfura y’urupfu izarya ingingo ze.
14  Ibyiringiro bizavanwa mu ihema rye,Kandi azajyanwa ku mwami w’ibiteye ubwoba.
15  Ihema rye rizabamo ibitari ibye;Amazuku azasukwa aho atuye.
16  Imizi ye izumira munsi,N’ishami rye rirabire hejuru.
17  Ntazongera kuvugwa ku isi,Kandi izina rye ntirizongera kuvugwa mu nzira.
18  Bazamuvana mu rumuri bamusunikire mu mwijima,Kandi bazamwirukana mu isi.
19  Ntazagira urubyaro cyangwa abamukomokaho mu bantu bo mu bwoko bwe,Kandi nta wuzarokoka aho atuye ari umusuhuke.
20  Abantu b’Iburengerazuba bazareba umunsi we batangare,Kandi abantu b’Iburasirazuba bazahinda umushyitsi.
21  Ayo ni yo mahema y’abakora ibibi,Kandi aho ni ho hatuye umuntu utaramenye Imana.”
17  “Umwuka wanjye urakendereye, iminsi yanjye yararangiye;Imva irantegereje.
2  Nkikijwe n’abakobanyi,Kandi ijisho ryanjye rihora rireba imyifatire yabo yo kwigomeka.
3  Ndakwinginze, emera kunyishingira.Ni nde wundi uzemera ko dukorana mu ntoki ngo anyishingire?
4  Wakinze imitima yabo kugira ngo itagira amakenga.Ni cyo gituma utabashyira hejuru.
5  Atumirira bagenzi be kuza gufata imigabane yabo,Nyamara amaso y’abana be azahera mu kirere.
6  Yangize iciro ry’imigani mu bantu,Ku buryo nabaye uwo abantu bacira mu maso.
7  Ijisho ryanjye rirahunyeza bitewe n’agahinda,N’ingingo zanjye zose zimeze nk’igicucu.
8  Abakiranutsi barabireba bagatangara,Ndetse n’utariho urubanza arakazwa n’abahakanyi.
9  Umukiranutsi ntanamuka mu nzira ze,Kandi umuntu ufite ibiganza bitanduye akomeza kugwiza imbaraga.
10  Ngaho mwebwe mwese nimwongere muvuge, ngaho nimukomeze,Kuko mbona nta munyabwenge n’umwe ubarimo.
11  Iminsi yanjye yarashize, n’imigambi yanjye iburizwamo,N’ibyo umutima wanjye wifuzaga.
12  Ijoro baryita amanywa,Bakavuga bati ‘kubera ko hari umwijima, umucyo uri hafi.’
13  Ninkomeza gutegereza, imva ni yo izaba inzu yanjye;Nzasasa uburiri bwanjye mu mwijima,
14  Mpamagare urwobo nti ‘uri data!’N’urunyo ndubwire nti ‘uri mama ukaba na mushiki wanjye!’
15  None se ibyiringiro byanjye biri he?Kandi se ni nde ureba ibyiringiro byanjye?
16  Bizamanuka bigane ku nzugi z’imva,Igihe twese tuzaba tugomba kumanuka tukajya mu mukungugu.”
9  Yobu arasubiza ati
2  “Mu by’ukuri, nzi ko ari uko biri.Ariko se umuntu buntu yabasha ate gutsinda Imana mu rubanza?
3  Niyo Imana yashaka kuburana na we,Ntiyashobora kuyisubiza n’incuro n’imwe mu gihumbi.
4  Ifite umutima w’ubwenge, ikagira n’imbaraga nyinshi.Ni nde wayishingana ijosi bikamugwa amahoro?
5  Yimura imisozi ku buryo abantu batamenya ibyayo;Ni yo yayubitse yarakaye.
6  Itigisa isi ikayikura mu mwanya wayo,Ku buryo inkingi zayo zinyeganyega.
7  Itegeka izuba kutarasa,Kandi igatwikira inyenyeri ntizimurike.
8  Ni yo yabambye ijuru,Kandi igenda hejuru y’imiraba ikomeye y’inyanja.
9  Ni yo yashyizeho itsinda ry’inyenyeri rya Ashi, irya KesiliN’irya Kima, hamwe n’ibyumba by’imbere byo mu Majyepfo.
10  Ikora ibintu bikomeye bitarondoreka,N’ibintu bitangaje bitagira ingano.
11  Dore inyuraho sinyibone,Igakomeza kugenda ariko sinyimenye.
12  Dore irashikuza. Ni nde ushobora kuyirwanya?Ni nde wayibwira ati ‘ibyo ukora ni ibiki?’
13  Imana ntizareka uburakari bwayo;Abafasha umunyarugomo bazagwa munsi yayo.
14  Mbega ukuntu nkwiriye kurushaho kwitonda mu gihe nyisubiza!Nzatoranya amagambo nyibwira,
15  Kandi sinayisubiza niyo naba nzi neza ko ndi mu kuri.Natakambira uwo tuburana.
16  Ese nyihamagaye yanyitaba?Sinizeye ko yatega amatwi ijwi ryanjye.
17  Ni yo imenagurisha imvura y’umugaru,Ikandema inguma nyinshi nta mpamvu.
18  Ntizanyemerera kongera gufata akuka,Kuko ikomeza kunyuzuzamo ibisharira.
19  Niba hariho ufite imbaraga nyinshi, ni yo nyirazo;Kandi niba hari umucamanza ukomeye kuyirusha, nampamagaze!
20  Niyo naba ndi mu kuri, akanwa kanjye kampamya icyaha;Niyo naba ndi inyangamugayo, yo yampamya ubuhemu.
21  Niyo naba ndi inyangamugayo sinabyimenyaho;Nazinukwa ubuzima bwanjye.
22  Byose ni kimwe. Ni yo mpamvu mvuga nti‘Umuntu w’inyangamugayo n’umuntu mubi bose irabarimbura.’
23  Umuvu w’amazi menshi uramutse wishe abantu mu buryo butunguranye,Yareba ukuntu inzirakarengane zihebye ikabiseka.
24  Isi yahanywe mu maboko y’umuntu mubi;Itwikira mu maso h’abacamanza bayo.None se ni nde wundi niba atari yo?
25  Iminsi yanjye na yo irihuta kurusha uwiruka;Yarahunze, ntizabona ibyiza.
26  Yagiye nk’ubwato bw’urubingo,Igenda nka kagoma ihorera, ikubita hirya no hino ishaka icyo irya.
27  Iyo mvuze nti ‘reka niyibagize ibimpangayikishije,Kandi mpindure isura yo mu maso hanjye hacye,’
28  Imibabaro yanjye yose intera ubwoba;Nzi ko utazangira umwere.
29  N’ubundi nzitwa umunyabyaha;Kuki se nakomeza kuruhira ubusa?
30  Niyo nakwiyuhagira mu mazi y’urubogobogo,Kandi nkejesha intoki zanjye isabune,
31  Wanyinika mu rwobo,Imyenda yanjye ikanzinukwa.
32  Kuko itari umuntu nkanjye ngo nyisubize,Cyangwa ngo mburane na yo mu rubanza.
33  Nta muntu watujya hagati ngo adukiranure,Ku buryo yatubera umucamanza twembi.
34  Inkureho inkoni yayo,N’igitinyiro cyayo ntikintere ubwoba.
35  Reka mvuge ntayitinya,Kuko ntatinya kuyivugisha.
28  “Koko rero, ifeza igira aho ishakirwa,Na zahabu igira aho itunganyirizwa;
2  Ubutare buva mu mukungugu,N’umuringa ukava mu mabuye yashongeshejwe.
3  Avanaho umwijima,Akagera mu mpera zose ashakishaIbuye mu mwijima w’icuraburindi.
4  Yacukuye urwobo rurerure kure y’aho abantu batuye,Ahantu hibagiranye, aho ikirenge kitigeze gikandagira;Bamwe mu bantu buntu bamanukiramo banagana ku migozi, bikoza hirya no hino.
5  Isi na yo ivamo ibyokurya;Ariko mu nda yayo haba hibirindura nk’ahabirindurwa n’umuriro.
6  Mu mabuye yayo ni ho haba ibuye ry’agaciro ryitwa safiro,Kandi irimo umukungugu wa zahabu.
7  Iyo nzira nta gisiga cyigeze kiyimenya,Kandi ijisho ry’icyaruzi cyirabura ntiryigeze riyirabukwa.
8  Inyamaswa z’inkazi ntizigeze ziyiribata,N’umugunzu w’intare ntiwigeze uyinyuramo.
9  Yarambuye ukuboko kwe amena urutare;Yabirinduye imisozi ayihereye mu mizi;
10  Yacukuye imigende y’amazi mu rutare,Kandi ijisho rye ryabonye ibintu byose by’agaciro kenshi.
11  Aho imigezi ituruka yarahafunze,Ibihishwe abishyira ahabona.
12  Ariko se ubwenge bwo bwaboneka he,Kandi se ubuhanga buba he?
13  Umuntu buntu ntiyigeze amenya agaciro kabwo,Kandi ntibuboneka mu gihugu cy’abazima.
14  Imuhengeri haravuze hati‘Ntibundimo!’Inyanja na yo iti ‘ntiburi kumwe nanjye!’
15  Ntibwaguranwa zahabu itunganyijwe,N’ifeza ntiyapimwa ngo ibugure.
16  Ntibwagurwa zahabu yo muri Ofiri,N’amabuye y’agaciro kenshi ya shohamu na safiro.
17  Ntibwagereranywa na zahabu n’ikirahure,Cyangwa ngo buguranwe igikoresho gicuzwe muri zahabu itunganyijwe.
18  Marijani n’amasarabwayi byo ntibyavugwa.Ni ukuri umufuka wuzuye ubwenge urusha agaciro umufuka wuzuye amasaro.
19  Ntibwagereranywa n’amabuye y’agaciro ya topazi y’i Kushi;Ndetse na zahabu yatunganyijwe ntiyabugura.
20  Ariko se ubwenge buturuka he,Kandi ubuhanga buba he?
21  Bwahishwe amaso y’abazima bose,Kandi buhishwa ibiguruka byo mu kirere.
22  Ahantu ho kurimbukira n’urupfu byaravuze biti‘Amatwi yacu yumvise bavuga ibyabwo.’
23  Imana ni yo isobanukiwe inzira yabwo,Kandi ni yo izi aho buba,
24  Kuko ireba ikageza ku mpera z’isi,Ikareba munsi y’ijuru hose,
25  Kugira ngo ipime uburemere bw’umuyaga;Yageresheje amazi igipimo.
26  Igihe yashyiragaho amategeko agenga imvura,Igashyiriraho inzira igicu cy’inkuba ihinda,
27  Ni bwo yabonye ubwenge maze itangira kuvuga ibyabwo;Yarabuteguye kandi ibugenzura ibyitondeye.
28  Nuko ibwira umuntu iti‘Dore gutinya Yehova ni bwo bwenge,Kandi guhindukira ukava mu bibi ni bwo buhanga.’”
27  Yobu yongera guterura amagambo y’ibisigo ati
2  “Ndahiye kubaho kw’Imana yanze kundenganura,Kandi ndahiye kubaho kw’Ishoborabyose yatumye ubugingo bwanjye busharirirwa:
3  Igihe cyose umwuka wanjye wose uzaba ukindimo,N’umwuka w’Imana ukiri mu mazuru yanjye,
4  Iminwa yanjye ntizavuga ibyo gukiranirwa,Kandi ururimi rwanjye ntiruzavuga ibinyoma!
5  Ntibikabeho ko mbabaraho gukiranuka!Kugeza aho nzapfira, sinzikuraho ubudahemuka bwanjye!
6  Nagundiriye gukiranuka kwanjye kandi sinzakurekura;Umutima wanjye nta cyo uzandega mu minsi yose yo kubaho kwanjye.
7  Umwanzi wanjye abe mubi mu buryo bwose,Kandi undwanya abe inkozi y’ibibi.
8  Ese ibyiringiro by’umuhakanyi biba ari ibihe iyo Imana imukuyeho,Cyangwa iyo imwambuye ubugingo bwe?
9  Ese Imana izumva gutaka kweIgihe azaba agezweho n’amakuba?
10  Ese azanezererwa Ishoborabyose?Ese azambaza Imana ibihe byose?
11  Nzabigisha binyuze ku kuboko kw’Imana;Sinzabahisha iby’Ishoborabyose.
12  Dore mwese mwareretswe;None se ni iki gituma mukomeza kuba abantu batagira umumaro?
13  Uwo ni wo mugabane Imana iha umuntu mubi,Kandi ni wo murage Ishoborabyose izaha abanyagitugu.
14  Iyo abana be bagwiriye, aba ari ukugira ngo bazagabizwe inkota;Kandi abamukomokaho ntibazagira ibyokurya bihagije.
15  Abe bazarokoka bazahambwa mu gihe cy’icyorezo cy’indwara yica,Kandi abapfakazi babo ntibazabaririra.
16  Niyo yarundanya ifeza nk’urundanya umukungugu,Akarundanya imyambaro nk’urundanya ibumba,
17  Azayitegura ariko umukiranutsi ni we uzayambara,N’ifeza ye, utariho urubanza ni we uzayigabana.
18  Yiyubakiye inzu nk’agakoko,Nk’ingando umurinzi yiyubakira.
19  Azaryama ari umukire, ariko nta cyo azasarura;Azabumbura amaso ye ariko nta cyo azabona.
20  Ibiteye ubwoba bitunguranye bizamwisukaho nk’amazi,Inkubi y’umuyaga imujyane nijoro.
21  Umuyaga w’iburasirazuba uzamutwara agendereko,Kandi uzamushushubikanya umuvane aho yari ari.
22  Uzamwihuraho we kumugirira impuhwe,Kandi rwose azagerageza guhunga imbaraga zawo.
23  Bazamukomera mu mashyi bamumwaza,Bamukubitire ikivugirizo bari aho yahoze.
7  “Mbese umuntu buntu uri kuri iyi si ntameze nk’uri mu mirimo y’agahato?Iminsi ye ntimeze nk’iy’umukozi ukorera ibihembo?
2  Ameze nk’umucakara wifuza cyane igicucu,Kandi ameze nk’umukozi utegereje ibihembo bye.
3  Uko ni ko nahawe kubaho amezi atagira umumaro,Nkabarirwa amajoro y’ibyago.
4  Iyo ndyamye ndibaza nti ‘ndabyuka ryari?’Kandi iyo ijoro ribaye rirerire, nibasirwa n’imihangayiko kugeza mu museso.
5  Umubiri wanjye wuzuyeho inyo n’ibikoko by’umukungugu;Uruhu rwanjye rwajeho ibikoko ruravuvuka.
6  Iminsi yanjye irihuta kurusha igikoresho cy’umuboshyi,Kandi irangira nta byiringiro.
7  Wibuke ko ubuzima bwanjye ari nk’umuyaga,Kandi ko ijisho ryanjye ritazongera kubona ibyiza.
8  Ijisho ry’undeba ntirizambona.Amaso yawe azaba andiho, ariko nzaba ntakiriho.
9  Nk’uko ibicu biyoyoka bigashira,Ni ko umuntu ujya mu mva na we atazazamuka ngo aveyo.
10  Ntazagaruka mu nzu ye ukundi,Kandi aho yari atuye ntihazongera kumumenya.
11  Nanjye sinzifata ngo ndeke kuvuga.Nzavuga mfite intimba ku mutima,Mvuge ibimpangayikishije mfite ishavu mu mutima.
12  Mbese ndi inyanja cyangwa igikoko cyo mu nyanja,Ku buryo washyiraho umurinzi wo kundinda?
13  Ubwo navugaga nti ‘uburiri bwanjye buzampumuriza,Kandi uburiri bwanjye buzamfasha kwihanganira ibimpangayikishije,’
14  Watumye ndota inzozi ziteye ubwoba,Kandi utuma nshikagurika bitewe n’ibyo nabonye mu iyerekwa,
15  Ku buryo ubugingo bwanjye bwahisemo kudahumeka,Bugahitamo gupfa aho gusigara ndi amagufwa gusa.
16  Nazinutswe ubuzima; sinshaka gukomeza kubaho kugeza ibihe bitarondoreka.Nyihorera, kuko iminsi yo kubaho kwanjye ari umwuka gusa.
17  Umuntu buntu ni iki ku buryo wakomeza kumurera,Kandi umutima wawe ukamwitaho,
18  Ukamwitaho buri gitondo,Ku buryo umugerageza buri kanya?
19  Ese ntushobora kureka kumpanga amaso,Cyangwa ngo undeke nibura mire amacandwe?
20  Niba narakoze icyaha, nagutwara iki Wowe witegereza abantu?Ni iki gituma unyibasira, ku buryo nkubera umutwaro?
21  Kuki utambabarira ibicumuro byanjye,Ngo wirengagize amakosa yanjye?Ubu ngiye kwiryamira mu mukungugu;Uzanshaka, ariko nzaba ntakiriho.”
34  Nuko Elihu akomeza asubiza ati
2  “Nimwumve amagambo yanjye mwa banyabwenge mwe,Namwe abajijutse nimuntege amatwi.
3  Kuko ugutwi ari ko kugerageza amagambo,Nk’uko urusenge rw’akanwa rwumva uburyohe mu gihe cyo kurya.
4  Nimucyo dusuzume uko ibintu byifashe,Hagati yacu tumenye igikwiriye.
5  Kuko Yobu yavuze ati ‘ndi mu kuri rwose,Ariko Imana yanze kundenganura.
6  Ese ndabeshya kugira ngo ntacirwa urubanza runkwiriye?Uruguma rwanjye ntirukira nubwo nta cyaha mfite.’
7  Ni nde mugabo umeze nka YobuUgotomera igisuzuguriro nk’amazi?
8  Erega aho bukera arajya kwifatanya n’abagomeAgendane n’inkozi z’ibibi!
9  Kuko yavuze ati ‘nta nyungu umuntu aboneraMu kwishimira Imana.’
10  None rero mwebwe abafite umutima w’ubwenge, nimuntege amatwi.Ntibikabeho ko Imana y’ukuri ikora ibibi,N’Ishoborabyose ngo igire uwo irenganya!
11  Kuko izitura umuntu wese wakuwe mu mukungugu ibihwanye n’ibyo yakoze,Kandi izatuma inzira y’umuntu imugaruka.
12  Koko rero, Imana ntikora ibibi,Kandi Ishoborabyose ntigoreka imanza.
13  Ni nde wayihaye gutwara isi,Kandi se ni nde wayihaye gutegeka ubutaka bwose?
14  Iramutse yerekeje umutima ku muntu,Ikisubiza umwuka ahumeka,
15  Ibifite umubiri byose byapfira rimwe,Maze umuntu wakuwe mu mukungugu akawusubiramo.
16  None rero, niba ufite ubwenge umva ibi;Utege amatwi amagambo yanjye.
17  Ese koko, uwanga ubutabera azategeka,Kandi se niba umuntu ufite ububasha akiranuka, uzamwita umuntu mubi?
18  Ese umuntu yabwira umwami ati ‘nta cyo umaze’?Akabwira abanyacyubahiro ati ‘muri babi’?
19  Hari Umwe gusa utaratonesheje ibikomangoma,Kandi utaritaye ku banyacyubahiro ngo abarutishe aboroheje,Kuko bose ari umurimo w’amaboko ye.
20  Bapfa mu kanya gato, ndetse mu gicuku;Abantu baradagadwa maze bakavaho, Abakomeye bakagenda nta wubakozeho.
21  Amaso yayo yitegereza inzira z’umuntu,Kandi ibona intambwe ze zose.
22  Nta mwijima cyangwa umwijima w’icuraburindiInkozi z’ibibi zakwihishamo.
23  Kuko idashyiriraho umuntu igihe cyagenweCyo gusanga Imana ngo imucire urubanza.
24  Imenagura abakomeye itabaririje,Igahagurutsa abandi mu cyimbo cyabo.
25  Ku bw’ibyo, imenya imirimo yabo,Ikababirindura nijoro bakajanjagurika.
26  Kubera ko ari babi irabakubita,Ikabakubitira aho abantu bareba,
27  Ibahora ko bayobye ntibakomeze kuyikurikira,Kandi ntibite ku nzira zayo zose;
28  Byatumye ijwi ryo gutaka kw’aboroheje riyigeraho,Maze yumva gutaka kw’imbabare.
29  Imana itanze ituze ni nde wayiveba?Kandi se ihishe mu maso hayo, ni nde wayibona?Yabigirira ishyanga cyangwa umuntu, byose ni kimwe,
30  Kugira ngo umuhakanyi adakomeza gutegeka,No kugira ngo abantu batagwa mu mitego.
31  Mbese hari uwabwira Imana ati‘Narababaye nubwo ntakora iby’ubuhemu,
32  Unyigishe nubwo nta cyo mbona,Kandi niba narakoze ibyo gukiranirwa,Sinzabisubira’?
33  Mbese uko ubibona izagushumbusha bitewe n’uko wanze imyanzuro yayo y’urubanza,Ari wowe ubyihitiyemo, atari jye?Ngaho ibyo uzi bivuge.
34  Abagabo bafite umutima w’ubwenge bazambwira,Ndetse n’umugabo w’umunyabwenge unyumva, azambwira ati
35  ‘Yobu avuga ibyo atazi,Kandi amagambo ye ntarangwa n’ubushishozi.’
36  Data, ureke Yobu ageragezwe kugeza ku iherezo,Bitewe n’ibyo yashubije mu bantu b’inkozi z’ibibi.
37  Kuko icyaha cye yacyongereyeho kwigomeka;Akoma mu mashyi ari hagati yacu kandi akavuga amagambo menshi arwanya Imana y’ukuri!”
37  “Koko rero, ibyo bituma umutima wanjye uhinda umushyitsi,Ugasimbuka ukava mu gitereko.
2  Nimutege amatwi mwitonze, mwumve ijwi ryayo rihinda,Mwumve n’urwamo ruturuka mu kanwa kayo.
3  Irarurekura rugakwira munsi y’ijuru hose,N’umurabyo wayo ukagera ku mpera z’isi.
4  Nyuma yawo humvikana ijwi ritontoma;Ihindisha ijwi ryayo rihebuje,Kandi iyo ijwi ryayo ryumvikanye ntiwukumira.
5  Imana ihindisha ijwi ryayo mu buryo butangaje,Igakora ibikomeye tudashobora kumenya.
6  Ibwira shelegi iti ‘nimugwe ku isi,’Ikanabibwira imvura, ndetse imvura nyinshi ikaze.
7  Ishyira ikimenyetso gifatanya ku kuboko k’umuntu wese wakuwe mu mukungugu,Kugira ngo umuntu buntu amenye umurimo wayo.
8  Inyamaswa ijya mu ndiri yayo,Maze ikaguma mu bwihisho bwayo.
9  Inkubi y’umuyaga isohoka mu cyumba cyayo,N’imbeho ikazanwa n’imiyaga yo mu majyaruguru.
10  Imana isohora umwuka wayo, hakabaho urubura,Amazi magari agafatana.
11  Ni koko, yuzuza ibicu mo amazi bikaremera,Urumuri rwayo rugatatanya ibicu,
12  Maze ikabiyobora bikizunguza byikoza hirya no hino, kugira ngo bikore umurimo wabyoAho ibitegetse hose ku butaka bwo ku isi.
13  Ituma bigera ku ntego yabyo, byaba ari ukugira ngo ibikoreshe nk’inkoni cyangwa ku bw’igihugu cyayo,Cyangwa igira ngo igaragaze ineza yayo yuje urukundo.
14  Umva ibi Yobu we;Hagarara maze witegereze imirimo itangaje y’Imana.
15  Mbese uzi igihe Imana yabihereye inshingano,N’igihe yategekeye urumuri kumurikira mu bicu byayo?
16  Mbese uzi ukuntu ibicu bitendetse,Imirimo itangaje y’ufite ubwenge butunganye?
17  Mbese uzi uko imyenda yawe ishyuha,Iyo isi igize ituze riturutse mu majyepfo?
18  Mbese wafatanya na yo gukubitisha ijuru inyundo,Rigakomera nk’indorerwamo icuzwe mu cyuma gishongeshejwe?
19  Tubwire icyo dukwiriye kuyibwira;Ntidushobora gusohora amagambo kuko turi mu mwijima.
20  Ese ni ngombwa kuyibwira ko nshaka kuvuga?Ese hari uwavuze ko izabimenyeshwa?
21  Ariko abari mu mwijima ntibabona urumuri;Rumurika mu kirere,Iyo umuyaga umaze guhuha ukagitamurura.
22  Mu majyaruguru haturuka ubwiza busa n’ubwa zahabu.Icyubahiro cy’Imana giteye ubwoba.
23  Naho Ishoborabyose, ntitwigeze tuyishyikira;Ifite imbaraga nyinshi cyane,Kandi ntizasuzugura ubutabera n’imirimo ikiranuka.
24  Kubera iyo mpamvu, abantu nibayitinye.Ntiyita ku bibwira mu mitima yabo ko ari abanyabwenge.”
23  Yobu arasubiza ati
2  “Kugeza n’uyu munsi imimerere ndimo yo guhangayika sinyemera, ndayitotombera;Ukuboko kwanjye kurandemereye bitewe no kuniha kwanjye.
3  Iyaba nari nzi aho nayibona!Nagenda nkagera aho iba.
4  Nayishyikiriza ikirego cyanjye,Nkuzuza akanwa kanjye amagambo yo kwiregura.
5  Namenya amagambo yansubiza,Nkazirikana ibyo imbwira.
6  Ese yandwanya ikoresheje imbaraga zayo nyinshi?Oya rwose! Ahubwo yanyumva.
7  Aho ni ho umukiranutsi azikiranurira na yo,Nanjye nzava imbere y’umucamanza wanjye maze gutsinda burundu.
8  Dore njya iburasirazuba ngasanga nta yiriyo.Nagaruka sinshobore kuyitahura.
9  Njya ibumoso aho ikorera sinshobore kuyibona;Irahindukira ikajya iburyo, ariko na bwo sinyibone.
10  Icyakora izi neza inzira nyuramo.Nimara kungerageza, nzasohoka meze nka zahabu.
11  Ikirenge cyanjye cyahamye mu ntambwe zayo,Kandi nakomeje inzira yayo sinayiteshuka.
12  Sinatandukiriye amategeko aturuka mu kanwa kayo,Ahubwo nabitse amagambo aturuka mu kanwa kayo kuruta ibyo yantegetse.
13  Ntihuzagurika; ni nde ushobora kuyirwanya?Icyo ubugingo bwayo bwifuza izagikora.
14  Ibyo yanteganyirije izabisohoza byose,Kandi ikora ibintu nk’ibyo byinshi.
15  Ni yo mpamvu mpagarika umutima kubera yo;Nyitekerezaho ngahindira umushyitsi imbere yayo.
16  Imana yatumye umutima wanjye uhukwa;Kandi Ishoborabyose yarampungabanyije.
17  Kuko ntacecekeshejwe n’umwijima,Cyangwa ngo ncecekeshwe n’uko umwijima w’icuraburindi watwikiriye mu maso hanjye.
42  Nuko Yobu asubiza Yehova ati
2  “Namenye ko ushobora byose,Kandi nta cyo wagambirira ngo unanirwe kukigeraho.
3  Waravuze uti ‘uwo ni nde utagira ubwenge agapfukirana umugambi?’Ni ukuri naravuze, ariko sinari nsobanukiweIbintu bitangaje cyane bindenze kandi ntazi.
4  Waravuze uti ‘ngaho tega amatwi mvuge,Ndakubaza nawe unsubize.’
5  Ibyawe nari narabyumvishije amatwi gusa,Ariko noneho ubu amaso yanjye arakureba.
6  Ni yo mpamvu nisubiyeho,Nkaba nihannye, nkicara mu mukungugu no mu ivu.”
7  Nyuma yaho, igihe Yehova yari amaze kubwira Yobu ayo magambo, Yehova yabwiye Elifazi w’Umutemani ati“Uburakari bwanjye bwarakugurumaniye wowe na bagenzi bawe bombi, kuko mutamvuzeho ukuri nk’uko umugaragu wanjye Yobu yabigenje.
8  None rero, mufate ibimasa birindwi n’amapfizi arindwi y’intama, maze musange umugaragu wanjye Yobu, mwitambire igitambo gikongorwa n’umuriro, kandi umugaragu wanjye Yobu azasenga abasabira. Ni we wenyine nzumva, kugira ngo ntabakorera iby’urukozasoni bitewe n’ubupfapfa bwanyu, kuko mutamvuzeho ukuri nk’uko umugaragu wanjye Yobu yabigenje.”
9  Nuko Elifazi w’Umutemani na Biludadi w’Umushuhi na Zofari w’Umunamati baragenda, babigenza nk’uko Yehova yari yababwiye, maze Yehova yemera isengesho rya Yobu.
10  Nuko igihe Yobu yasengaga asabira bagenzi be, Yehova amukiza amakuba ye. Yehova atangira guha Yobu ibyahoze ari ibye byose, ndetse abimukubira kabiri.
11  Abavandimwe be bose na bashiki be bose n’abandi bose bari baziranye na we kera bakomeza kuza kumusura, bagasangirira na we iwe mu rugo, kandi bakifatanya na we mu kababaro, bakanamuhumuriza bitewe n’ibyago byose Yehova yari yararetse bikamugeraho. Buri wese akamuha igiceri n’impeta ya zahabu.
12  Hanyuma y’ibyo, Yehova yahaye Yobu umugisha uruta uwo yari yaramuhaye mbere, ku buryo yaje gutunga intama ibihumbi cumi na bine, ingamiya ibihumbi bitandatu, inka ibihumbi bibiri n’indogobe z’ingore igihumbi.
13  Nanone yaje kugira abahungu barindwi n’abakobwa batatu.
14  Uwa mbere amwita Yemima, uwa kabiri amwita Keziya, naho uwa gatatu amwita Kereni-Hapuki.
15  Kandi muri icyo gihugu hose nta bagore bari beza nk’abakobwa ba Yobu. Nuko se abahera umurage hamwe na basaza babo.
16  Nyuma yaho Yobu arama indi myaka ijana na mirongo ine, abona abana be n’abuzukuru be, kugeza ku buvivi.
17  Nuko amaherezo Yobu arapfa, apfa ashaje neza kandi anyuzwe.
22  Nuko Elifazi w’Umutemani arasubiza ati
2  “Mbese hari icyo umugabo w’umunyambaraga yamarira Imana?Mbese umuntu ufite ubushishozi yagira icyo ayimarira?
3  Mbese Ishoborabyose ishimishwa n’uko uri umukiranutsi?Cyangwa iyo ubaye inyangamugayo mu nzira zawe hari icyo biyungura?
4  Mbese izagucyaha kubera ko uyubaha,Igushyire mu rubanza ngo iburane nawe?
5  Mbese ibibi byawe ntibyamaze kugwira?Ibyaha byawe ntibizagira iherezo?
6  Wafashe ingwate y’abavandimwe bawe nta mpamvu,N’abambaye ubusa ubambura imyenda yabo.
7  Unaniwe ntumuha amazi yo kunywa,N’ushonje umwima ibyokurya.
8  Naho umugabo ufite imbaraga, igihugu ni icye;Kandi uwatoneshejwe ni we ugituramo.
9  Wirukanye abapfakazi bagenda imbokoboko,N’amaboko y’imfubyi urayavunagura.
10  Ni yo mpamvu imitego y’inyoni ikugose,N’ibitera ubwoba bitunguranye bikaguhagarika umutima.
11  Ni yo mpamvu hari umwijima ku buryo udashobora kureba,N’imivumba y’amazi yakurenzeho.
12  Mbese Imana ntiri hejuru ahasumba ijuru?Nanone itegereze inyenyeri zose, urebe ukuntu ziri hejuru cyane.
13  Nyamara waravuze uti ‘mu by’ukuri se, Imana izi iki?Mbese yabasha gucira urubanza mu mwijima w’icuraburindi?
14  Yihisha mu bicu ku buryo idashobora kureba,Ikagenda ku gisenge cy’ijuru.’
15  Mbese uzakomeza inzira ya kera,Iyo abantu b’inkozi z’ibibi banyuzemo,
16  Abantu bakuweho mbere y’igihe cyabo,Urufatiro rwabo rugatemba nk’umugezi?
17  Ni bo babwira Imana y’ukuri bati ‘tubise!Ishoborabyose yadutwara iki?’
18  Nyamara ni yo yujuje amazu yabo ibintu byiza,Kandi umugambi w’ababi wagumye kure yanjye.
19  Abakiranutsi bazabireba bishime,Kandi umuntu utariho urubanza azabannyega,
20  Ati ‘ni ukuri, abaturwanyaga bakuweho,Kandi umuriro uzakongora ibyabo bisigaye.’
21  Ndakwinginze, menyana na yo kandi ukomeze kubana na yo amahoro,Ni bwo ibintu byiza bizakugeraho.
22  Ndakwinginze, emera amategeko ava mu kanwa kayo,N’amagambo yayo uyabike mu mutima wawe.
23  Nuhindukirira Ishoborabyose uzubakwa.Nukumira gukiranirwa ntikwegere ihema ryawe,
24  Kandi niba ubutare bw’agaciro kenshi bwarashyizwe mu mukungugu,Na zahabu yo muri Ofiri igashyirwa mu mabuye yo mu bibaya,
25  Ishoborabyose na yo izakubera ubutare bw’agaciro kenshi,N’ifeza y’indobanure.
26  Ni bwo uzanezererwa Ishoborabyose,Ukuburira Imana amaso yawe.
27  Uzayinginga ikumve,Kandi uzahigura imihigo yawe.
28  Uzafata imyanzuro ikubere uko wifuza,Kandi umucyo uzamurikira inzira yawe.
29  Nuvuga wirata uzacishwa bugufi;Ariko ufite amaso yicisha bugufi izamukiza.
30  Izarokora umuntu utariho urubanza,Kandi nawe uzarokorwa n’uko ibiganza byawe bitanduye.”
38  Nuko Yehova asubiriza Yobu mu muyaga w’ishuheri ati
2  “Uwo ni nde upfukirana umugambi,Avuga amagambo atarangwa n’ubwenge?
3  Ngaho kenyera kigaboNkubaze, nawe unsubize.
4  Wari he igihe nashyiragaho imfatiro z’isi?Ngaho mbwira niba ubisobanukiwe.
5  Ni nde washyizeho ingero zayo, niba ubizi,Cyangwa se ni nde warambuye umugozi ugera hejuru yayo?
6  Imfatiro zayo zishinze mu ki,Cyangwa ni nde washyizeho ibuye ryayo rikomeza imfuruka,
7  Igihe inyenyeri za mu gitondo zarangururiraga hamwe amajwi y’ibyishimo,N’abana b’Imana bose bakarangurura amajwi bayisingiza?
8  Ni nde wakingishije inyanja inzugi,Igihe yasohokaga nk’iturutse mu nda ibyara,
9  Igihe nashyiragaho ibicu ngo biyibere umwambaro,N’umwijima w’icuraburindi ngo iwifurebe?
10  Igihe nayishyiriragaho itegeko,Nkayishyiriraho ibihindizo n’inzugi,
11  Nkayibwira nti ‘garukira aha ntuharenge,Kandi aha ni ho imiraba yawe y’ubwibone igomba kugarukira’?
12  Mbese kuva wabaho, wigeze utegeka ko bucya?Wigeze umenyesha umuseke umwanya wawo,
13  Kugira ngo ufate impera z’isiMaze uyikunkumuremo ababi?
14  Ihinduka nk’ibumba bateyeho ikashe,Maze ibintu bigahagarara mu mwanya wabyo nk’ibyambaye.
15  Urumuri rw’ababi rukurwaho,N’ukuboko kwashyizwe hejuru kukavunika.
16  Mbese wigeze ugera ku masoko y’inyanja,Cyangwa wigeze ugenda ushaka mu kuzimu kw’imuhengeri?
17  Mbese wigeze uhishurirwa amarembo y’urupfu,Cyangwa se wabasha kubona amarembo y’umwijima w’icuraburindi?
18  Ese wigeze usobanukirwa ukuntu isi ari ngari?Ngaho mbwira niba ubizi byose.
19  Inzira igana aho urumuri ruba iba he?Naho se umwijima wo uba he,
20  Kugira ngo uwushorere uwugeze ku rugabano rwawo,Kandi usobanukirwe inzira igana mu nzu yawo?
21  Ese wabimenye bitewe n’uko icyo gihe wari waravutse,N’iminsi yawe ikaba ari myinshi?
22  Mbese winjiye mu bigega bya shelegi,Cyangwa ujya ubona ibigega by’urubura,
23  Ibyo nabikiye umunsi w’ibyago,Nkabibikira umunsi w’imirwano n’intambara?
24  None se, urumuri rukwirakwira runyuze mu yihe nzira,Cyangwa umuyaga w’iburasirazuba ukwirakwira ku isi unyuze mu yihe nzira?
25  Ni nde waciriye umwuzure imigende,Kandi agashyiriraho inzira igicu cy’inkuba ihinda,
26  Kugira ngo imvura igwe ku butaka butariho umuntu,Mu butayu butabamo umuntu wakuwe mu mukungugu,
27  Isomye uturere tw’amatongo twibasiwe n’imvura y’umugaru,Kandi itume ibyatsi bikimera bikura?
28  Mbese imvura igira se,Cyangwa ni nde wabyaye ikime?
29  Urubura ruva mu nda ya nde,Kandi se ni nde ubyara amahindu yo mu ijuru?
30  Amazi akomeza kwihisha ameze nk’ari munsi y’ibuye,N’imuhengeri hagafatana nk’urutare.
31  Ese ushobora guhambiranya imirunga y’itsinda ry’inyenyeri rya Kima ukayikomeza,Cyangwa guhambura imigozi y’itsinda ry’inyenyeri rya Kesili?
32  Mbese wabasha kuzana itsinda ry’inyenyeri rya Mazaroti mu gihe cyaryo cyagenwe?Kandi se ushobora kuyobora itsinda ry’inyenyeri rya Ashi hamwe n’abana baryo?
33  Ese wigeze umenya amategeko agenga ijuru,Cyangwa washobora gushyira ubutware bwayo ku isi?
34  Mbese ushobora kurangurura ijwi ryawe rikagera mu bicu,Kugira ngo imivumba y’amazi ikurengere?
35  Mbese ushobora kohereza imirabyo ngo igende,Maze ikakubwira iti ‘turi hano!’?
36  Ni nde washyize ubwenge mu rugerekerane rw’ibicu,Cyangwa ni nde watumye ibibera mu isanzure ry’ikirere bigira ubuhanga?
37  Ni nde wabarisha ibicu ubwenge akamenya umubare nyakuri wabyo,Cyangwa ni nde wabasha gusuka intango z’amazi zo mu ijuru,
38  Umukungugu ugatemba nk’icyuma gishongeshejwe,N’ibinonko bigafatana?
39  Mbese ushobora guhigira intare umuhigo?Kandi se wabasha kumara ipfa imigunzu y’intare,
40  Iyo ibundaraye mu bwihisho bwayo,Cyangwa iryamye mu isenga ryayo yubikiriye?
41  Ni nde utegurira igikona ibyokurya,Iyo ibyana byacyo bitakambira Imana,Bizerera hirya no hino byabuze icyo birya?
32  Nuko abo bagabo batatu bareka gusubiza Yobu, kuko yari yiyiziho gukiranuka.
2  Ariko Elihu mwene Barakeli w’i Buzi wo mu muryango wa Ramu azabiranywa n’uburakari; arakarira Yobu cyane kuko yiyitaga umukiranutsi, kandi Imana ari yo ikiranuka.
3  Nanone yarakariye cyane incuti ze eshatu kuko zitabonye icyo zisubiza, ahubwo zikavuga ko Imana ikora ibibi.
4  Kandi Elihu yari afite amagambo ashaka kubwira Yobu, ariko yategereje ko barangiza kuvuga kuko bamurutaga ubukuru.
5  Elihu abonye ko abo bagabo batatu babuze icyo basubiza, uburakari bwe burushaho kugurumana.
6  Nuko Elihu mwene Barakeli w’i Buzi arasubiza ati“Jye ndacyari muto,Naho mwe musheshe akanguhe.Ni yo mpamvu nifashe, ngatinyaKubabwira ibyo nzi.
7  Naribwiraga nti ‘iminsi ubwayo yagombye kwivugira,Kandi imyaka myinshi yagombye kumenyekanisha ubwenge.’
8  Nyamara mu by’ukuri, umwuka uri mu bantu buntu,Umwuka w’Ishoborabyose ni wo utuma basobanukirwa.
9  Kuba abantu bamaze iminsi myinshi si byo byonyine bituma baba abanyabwenge,Kandi kuba basheshe akanguhe si byo byonyine bituma basobanukirwa imanza zitabera.
10  Ni yo mpamvu mbabwira nti ‘nimuntege amatwi,Mureke nanjye mvuge ibyo nzi.’
11  Dore nategereje ko murangiza kuvuga amagambo yanyu;Nakomeje kumva ibitekerezo byanyu,Kugeza ubwo mwari mutangiye gushakisha icyo muvuga.
12  Nakomeje kubatega amatwi nitonze,Ariko nta n’umwe muri mwe ucyaha Yobu,Kandi nta wugira icyo amusubiza ku byo avuga,
13  None rero, mwe kuvuga muti ‘twabonye ubwenge;Ni Imana imutsinze, si umuntu.’
14  Kubera ko atari jye yerekejeho amagambo ye,Nanjye simusubiza nkoresheje amagambo nk’ayanyu.
15  Bahiye ubwoba, ntibongera kugira icyo basubiza;Amagambo yabashiranye.
16  Nategereje kuko batakomeje kuvuga;Ahubwo bihagarariye gusa, ntibongera kugira icyo basubiza.
17  None rero, mureke nanjye nsubize,Mbamenyeshe ibyo nzi,
18  Kuko amagambo anyuzuyemo;Umwuka urampata mu nda yanjye.
19  Dore inda yanjye imeze nka divayi idafite uruhumekero;Irashaka guturika nk’uruhago rushya rw’uruhu.
20  Nimundeke mvuge kugira ngo mbone agahenge.Ndabumbura iminwa yanjye maze nsubize.
21  Nta we mbera,Kandi nta muntu buntu nzahakirizwaho mwita amazina y’ibyubahiro,
22  Kuko ntazi guhakirizwa nita abantu amazina y’ibyubahiro;Umuremyi wanjye yahita ankuraho.
6  Nuko Yobu arasubiza ati
2  “Iyaba agahinda kanjye kose kapimwaga,N’ibyago byanjye bigashyirwa ku munzani!
3  Biraremereye kurusha umusenyi wo ku nyanja.Ni yo mpamvu mvuga amagambo aterekeranye,
4  Kuko imyambi y’Ishoborabyose indimo;Umutima wanjye unywa ubumara bwayo.Ibiteye ubwoba bituruka ku Mana byanteraniyeho.
5  Mbese imparage yakwabira ifite ubwatsi,Cyangwa ikimasa cyakwabirira ku bwatsi?
6  Mbese ibyokurya bidafite icyanga byaribwa nta munyu,Cyangwa hari uburyohe buba mu murenda w’igi?
7  Ubugingo bwanjye bwanze kubikoraho.Bimerera nk’ibyokurya bitera indwara.
8  Icyampa ngahabwa ibyo nsaba,Kandi Imana ikampa ibyo niringiye!
9  Icyampa Imana ikemera kunjanjagura,Ikarekura ukuboko kwayo ikankuraho!
10  Ibyo byampumuriza;Nubwo mbabaye cyane nasimbagurikishwa n’ibyishimo,Kuko ntahishe amagambo y’Uwera, nubwo atangirira impuhwe.
11  Mfite izihe mbaraga ku buryo nakomeza gutegereza?Kandi se iherezo ryanjye ni irihe ku buryo nakomeza kongera iminsi y’ubugingo bwanjye?
12  Mbese nkomeye nk’amabuye,Cyangwa umubiri wanjye ni umuringa?
13  Mbese ndacyafite ubushobozi bwo kwirwanaho?Ese ubushobozi bwo kugira icyo nkora ntibwansize?
14  Umuntu wese utagaragariza mugenzi we ineza yuje urukundo,Azareka no gutinya Ishoborabyose.
15  Abavandimwe banjye barandiganyije, bambera nk’umugezi wo mu itumba,Bameze nk’imigende y’imigezi yo mu itumba ihora ikama.
16  Yijimishwa n’urubura,Kandi shelegi yihisha hejuru yayo.
17  Igihe kiragera igakama maze igaceceka;Mu gihe cy’ubushyuhe irakama, ntibe ikiboneka aho yanyuraga.
18  Inzira zayo zirayobywa,Ikazamuka mu butayu maze ikazimira.
19  Abagendera ku ngamiya b’i Tema barayishatse,Abagenzi b’Abasheba barayitegereje.
20  Bakozwe n’isoni kubera ko bayiringiye,Bageze aho yanyuraga baramanjirwa.
21  Namwe ubu nta cyo muri cyo;Mubona ibiteye ubwoba mugatinya.
22  Ese byatewe n’uko navuze nti ‘nimugire icyo mumpa,Cyangwa ngo mukore mu byo mutunze mutange impano ku bwanjye,
23  Munkize ukuboko k’umwanzi,Kandi muncungure munkize ukuboko kw’abanyagitugu’?
24  Munyigishe nanjye ndaceceka;Mumfashe gusobanukirwa ikosa nakoze.
25  Amagambo yo gukiranuka ntababaza!Ariko se gucyaha kwanyu kumaze iki?
26  Mbese muracura umugambi wo guhinyura amagambo yanjye,Kandi amagambo y’umuntu wihebye ari umuyaga gusa?
27  Ndibwira ko n’imfubyi mwayifindira,Kandi n’incuti yanyu mwayigura!
28  Noneho nimuntege amatwi,Murebe niba mvugira ibinyoma imbere yanyu.
29  Rwose nimuhindukire mureke gukiranirwa,Ni ukuri nimuhindukire, gukiranuka kwanjye nta ho kwagiye.
30  Mbese ururimi rwanjye ruvuga ibyo gukiranirwa,Cyangwa urusenge rw’akanwa kanjye ntirumenya ibyago?
31  “Nagiranye isezerano n’amaso yanjye.None se nabasha nte kwitegereza umwari?
2  Umugabane Imana yo mu ijuru yampa ni uwuhe,Cyangwa ni uwuhe murage nahabwa n’Ishoborabyose iri hejuru?
3  Mbese umuntu ukora ibibi ntagerwaho n’ibyago,N’inkozi z’ibibi zikagerwaho n’amakuba?
4  Mbese ntireba inzira zanjye,Kandi ikabara intambwe zanjye zose?
5  Niba naragendanye n’abanyabinyoma,Kandi niba ikirenge cyanjye cyarihutiye gukora iby’uburiganya,
6  Imana izampimira ku minzani itabeshya,Kandi izamenya ubudahemuka bwanjye.
7  Niba intambwe zanjye zaratandukiriye zikava mu nzira,Cyangwa umutima wanjye ugatoroma inyuma y’amaso yanjye,Kandi niba hari inenge yiyometse ku biganza byanjye,
8  Nzabibe biribwe n’abandi,Kandi abankomokaho bazaranduranwe n’imizi.
9  Niba umutima wanjye wararehejwe n’umugore,Ngakomeza kubikirira ku muryango wa mugenzi wanjye,
10  Umugore wanjye azasere undi mugabo,Kandi ashakwe n’abandi.
11  Ibyo byaba ari ukwiyandarika,Kandi byaba ari ikosa rikwiriye gusuzumwa n’abacamanza.
12  Byaba ari umuriro ukongora ukarimbura,Ukarimbura imyaka yanjye yose uhereye mu mizi.
13  Niba narirengagizaga urubanza rw’umugaragu wanjye,Cyangwa umuja wanjye mu kibazo twabaga dufitanye,
14  Imana iramutse ihagurutse nabigenza nte?Kandi se ibimbajije nayisubiza iki?
15  Mbese uwambumbiye mu nda ya mama si na we wamuremye,Kandi se si Umwe waduteguriye mu nda za ba mama?
16  Niba narimaga aboroheje ibyishimo byabo,Ngatuma amaso y’umupfakazi acogora;
17  Niba nararyaga ibyokurya byanjye jyenyine,Imfubyi ntibiryeho,
18  (Kuko uhereye mu busore bwanjye yakuriye iruhande rwanjye ndi nka se,Kandi uhereye igihe naviriye mu nda ya mama sinahwemye kwita ku mupfakazi);
19  Niba narabonaga uwishwe no kubura umwambaro,Cyangwa umukene utagira icyo yiyorosa;
20  Niba ataransabiye umugisha,Akaba atarasusurukijwe n’ubwoya bwakemuwe ku masekurume yanjye y’intama akiri mato;
21  Niba narabonye imfubyi mu irembo ikeneye ko nyifasha,Maze nkabangura ukuboko nkayirukana,
22  Urushyi rw’ukuboko kwanjye ruzatandukane n’urutugu,Kandi ukuboko kwanjye kuvunike gutandukane n’igufwa ry’ikizigira.
23  Ibyago bituruka ku Mana byanteraga ubwoba,Kandi sinashoboraga guhagarara imbere y’icyubahiro cyayo.
24  Niba nariringiye zahabu,Cyangwa nkabwira zahabu nziza nti ‘ni wowe mizero yanjye!’
25  Niba narashimishwaga n’uko ubutunzi bwanjye ari bwinshi,Ngashimishwa n’uko ukuboko kwanjye kwaronse ibintu byinshi;
26  Niba narabonaga umucyo umurika,Cyangwa ukwezi kugenda kurabagirana,
27  Maze umutima wanjye ugashukwa rwihishwa,Ngasoma ikiganza cyanjye mbiramya,
28  Ibyo na byo byaba ari ikosa rikwiriye gusuzumwa n’abacamanza,Kuko naba nihakanye Imana y’ukuri yo mu ijuru.
29  Niba narishimiye ko unyanga azimye,Cyangwa nkabyinira ku rukoma bitewe n’uko agezweho n’ibibi . . .
30  Nyamara sinigeze nemerera urusenge rw’akanwa kanjye gucumuraNsabira ubugingo bwe umuvumo.
31  Niba abantu bo mu ihema ryanjye bataravuze bati‘Ni nde wabona umuntu utarahaze ibyokurya bye?’ . . .
32  Nta mwimukira wararaga hanze;Ahubwo inzugi zanjye nahoraga nzugururiye abahisi n’abagenzi.
33  Niba naratwikiriye ibicumuro byanjye nk’undi muntu wese wakuwe mu mukungugu,Ngahisha icyaha cyanjye mu mufuka w’ishati yanjye . . .
34  Bitewe n’uko natinyaga imbaga y’abantu,Cyangwa ngaterwa ubwoba n’uko indi miryango yansuzugura,Maze ngaceceka, sinsohoke ngo ndenge umuryango.
35  Iyaba nari mfite unyumva;Iyaba Ishoborabyose yansubizaga ikurikije umukono wanjye!Cyangwa uwo tuburana agakora inyandiko!
36  Nayitwara ku rutugu,Nkayizirikaho nk’ikamba ryiza cyane.
37  Nabwira Imana umubare w’intambwe zanjye,Nkayegera nemye nk’umuyobozi.
38  Niba ubutaka bwanjye bwaratabaje bundega,N’imigende yabwo ikaririra hamwe;
39  Niba narariye imbuto zabwo ntatanze amafaranga,Kandi ngatuma ubugingo bwa bene bwo busuhuza umutima,
40  Buzameremo amahwa mu cyimbo cy’ingano;Bumeremo urumamfu runuka mu cyimbo cy’ingano za sayiri.”Amagambo ya Yobu ararangiye.
21  Nuko Yobu arasubiza ati
2  “Mutege amatwi amagambo yanjye mwitonze,Ni bwo muri bube mumpumurije.
3  Munyihanganire nanjye mvuge,Maze nimara kuvuga buri wese abone kunseka.
4  Ese umuntu ni we ntura ibimpangayikishije?None se ni iki cyatuma umutima wanjye utihangana?
5  Nimuhindukire mundebe, munyitegereze mutangaye,Hanyuma mwipfuke umunwa.
6  Iyo nibutse ibyambayeho mpagarika umutima,N’umubiri wanjye ugahinda umushyitsi.
7  Kuki abantu babi bakomeza kubaho,Bakisazira kandi bakagira ubutunzi bwinshi?
8  Urubyaro rwabo rukomerana na bo barureba,N’ababakomokaho bagakomerera imbere yabo.
9  Amazu yabo ni amahoro masa, nta giteye ubwoba kiyageraho,N’inkoni y’Imana ntibariho.
10  Ibimasa byabo birimya kandi intanga zabyo ntizipfa ubusa;Inka zabo zibyara neza, ntiziramburura.
11  Bakomeza kohereza abana babo nk’umukumbi,Kandi abana babo bakomeza gukina basimbuka.
12  Bakomeza kurangurura ijwi bavuza ishako n’inanga,Bagakomeza kwishima bumva ijwi ry’umwironge.
13  Iminsi yabo yose bayimara bari mu bihe byiza,Maze mu kanya gato bakamanuka bajya mu mva.
14  Babwira Imana y’ukuri bati ‘tubise!Ntitwigeze tunezezwa no kumenya inzira zawe.
15  Ishoborabyose ni iki ku buryo twayikorera,Kandi se kuba twaragiranye na yo imishyikirano bitumariye iki?’
16  Kugubwa neza kwabo ntibishingiye ku bushobozi bwabo.Umugambi w’ababi wagumye kure yanjye.
17  Ni kangahe itara ry’ababi rijya rizima,Kandi se ni kangahe bagwirirwa n’ibyago?Ni kangahe ibarakarira ikabarimbura?
18  Mbese bamera nk’ibyatsi bihuhwa n’umuyaga,Bakamera nk’umurama utumurwa n’inkubi y’umuyaga?
19  Ibibi by’umuntu Imana ubwayo izabibikira abana be;Izabimwitura kugira ngo abimenye.
20  Amaso ye azabona kuzahara kwe,Kandi azanywa ku mujinya w’Ishoborabyose.
21  Ni iki kizamushimisha mu nzu ye atakiriho,Kandi umubare w’amezi ye uzaba ugabanyijwemo kabiri?
22  Mbese azigisha Imana ubwenge,Kandi ari yo icira urubanza abakomeye?
23  Azapfa agifite ibimuhagije byinshi,Adafite imihangayiko kandi aguwe neza,
24  Mu gihe ikibero cye kizaba cyuzuye urugimbu,N’umusokoro wo mu magufwa ye ugitohagiye.
25  Undi we azapfa ubugingo bwe bwarashaririwe,Apfe atariye ku byiza.
26  Bombi bazaryama hamwe mu mukungugu,Kandi inyo zizaborosa.
27  Nzi neza ibyo mutekereza,N’imigambi mucura mushaka kungirira nabi.
28  Kuko muvuga muti ‘inzu y’umunyacyubahiro iri he,N’amahema y’abagome ari he?’
29  Mbese ntimwabajije abanyura mu mihanda?Ese ntimwagenzuye neza ibimenyetso byabo,
30  Mukabona ko umuntu mubi akira ku munsi w’ibyago,Akarokorwa ku munsi w’umujinya?
31  Ni nde uzamumenyesha inzira ye amuri imbere?Kandi se ni nde uzamwitura ibyo yakoze?
32  Bazamujyana mu irimbi,Kandi umurinzi azakomeza kurinda imva ye.
33  Ibinonko byo mu kibaya bizamuryohera,Kandi azakururira abantu bose inyuma ye,N’abari imbere ye ntibagira ingano.
34  Mbega ngo murarushywa n’ubusa mugerageza kumpumuriza!Kandi se mbega ukuntu ibisubizo byanyu ari ubuhemu gusa!”
25  Biludadi w’Umushuhi arasubiza ati
2  “Ubutegetsi n’igitinyiro ni ibyayo;Ishimangira amahoro mu ijuru.
3  Mbese ingabo zayo zigira umubare?Kandi se ni nde umucyo wayo utarasira?
4  None se, umuntu buntu yagira ukuri imbere y’Imana ate,Cyangwa se uwabyawe n’umugore yabasha ate kuba umuntu utanduye?
5  Dore n’ukwezi ubwako ntikumurika,N’inyenyeri ntiziboneye mu maso yayo.
6  Nkanswe umuntu buntu w’urunyo,N’umwana w’umuntu w’umunyorogoto gusa!”
13  “Dore ibyo byose nabirebesheje amaso yanjye;Amatwi yanjye yarabyumvise kandi arabizirikana.
2  Icyo muzi nanjye ndakizi;Nta cyo mundusha.
3  Icyakora, icyampa nkavugana n’Ishoborabyose,Kandi nakwishimira kujya impaka n’Imana.
4  Naho mwebwe muvuga ibinyoma, muharabika abandi;Mwese muri abaganga batagira umumaro.
5  Icyampa mugaceceka rwose,Ni bwo mwaba mugaragaje ko mufite ubwenge!
6  Mwumve uko niregura,Mutege amatwi uko iminwa yanjye yisobanura.
7  Mbese muzavuga ibyo gukiranirwa mwibwira ko muvuganira Imana,Kandi muvuge ibinyoma mwibwira ko ari yo muvuganira?
8  Mbese muzabera Imana y’ukuri,Cyangwa muzayiburanira?
9  Ese ibagenzuye byabagwa neza?Cyangwa se mwibwira ko mwayirimanganya nk’urimanganya umuntu buntu?
10  Izabacyaha nta kabuzaNiba mugerageza kubogama rwihishwa.
11  Mbese icyubahiro cyayo ntikizabatera ubwoba mugahinda umushyitsi,Kandi igitinyiro cyayo ntikizabagwa gitumo?
12  Amagambo yanyu akomeye ni imigani imeze nk’ivu,Icondo ry’ingabo zanyu rimeze nk’icondo ry’ingabo z’ibumba.
13  Nimuceceke nanjye mvuge,Ibizaba nzabyirengera!
14  Kuki nshyira ubuzima bwanjye mu kaga,Kandi kuki mpara ubugingo bwanjye?
15  Mbese niyo yanyica, sinategereza?Icyakora nakwisobanura imbere yayo ku birebana n’inzira zanjye.
16  Kandi ni yo yambera agakiza,Kuko nta muhakanyi uzagera imbere yayo.
17  Mwumve amagambo yanjye yose,Kandi mutege amatwi ibyo mbabwira.
18  Dore natanze ikirego mu rukiko,Kandi nzi neza rwose ko ndi mu kuri.
19  Ni nde uzaburana nanjye?Kuko ubu aho guceceka napfa.
20  Undinde ibintu bibiri gusa,Kuko nubigenza utyo ntazakwihisha.
21  Nkuraho ukuboko kwawe ukwigize kure yanjye,Kandi igitinyiro cyawe ntikintere ubwoba.
22  Umpamagare kugira ngo nkwitabe,Cyangwa ureke mvuge nawe unsubize.
23  Nakosheje mu buhe buryo, kandi se nakoze ibyaha nte?Menyesha icyaha cyanjye no kwigomeka kwanjye.
24  Kuki uhisha mu maso hawe,Ukandeba nk’umwanzi wawe?
25  Mbese urashaka guhungabanya akababi gatwawe n’umuyaga,Cyangwa uzakomeza kwiruka inyuma y’inganagano zumye?
26  Ukomeza kunyandikaho ibintu bisharira,Ugatuma ngerwaho n’ingaruka z’amakosa yo mu busore bwanjye.
27  Nanone wafungiye ibirenge byanjye mu mbago,Kandi ugenzura intambwe zanjye zose,Ugacira ibirenge byanjye umurongo ntarengwa.
28  Meze nk’ikintu cyaboze kitagifite umumaro;Meze nk’umwenda urimo uribwa n’udukoko.
14  “Umuntu wabyawe n’umugoreAbaho igihe gito cyuzuye impagarara.
2  Abumbura nk’uburabyo hanyuma agacibwa,Agahunga nk’igicucu ntakomeze kubaho.
3  Ni koko, umuhanga amaso,Nanjye unshyira mu rubanza ngo mburane nawe.
4  Ni nde wavana umuntu utanduye mu muntu wanduye?Nta we.
5  Niba iminsi ye ibaze,Umubare w’amezi ye uri kumwe nawe;Wamushyiriyeho itegeko kugira ngo atarirenga.
6  Reka kumuhanga amaso kugira ngo aruhuke,Kugeza ubwo azabona ibyishimo nk’ibyo umukozi ukorera ibihembo agira ku munsi we.
7  Ndetse hariho ibyiringiro ku birebana n’igiti.Kuko iyo gitemwe cyongera gushibuka, Kandi umushibu wacyo ukomeza kubaho.
8  Umuzi wacyo usazira mu butaka,N’igishyitsi cyacyo kigapfira mu mukungugu,
9  Nyamara iyo cyumvise amazi cyongera gushibuka,Kikazana ishami nk’igiti gishya.
10  Ariko umugabo w’umunyambaraga we arapfa, akarambarara yatsinzwe;N’umuntu wakuwe mu mukungugu ashiramo umwuka; ubwo akaba ari he?
11  Amazi arayoyoka agashira mu nyanja,N’uruzi rugakama maze rukuma.
12  Umuntu na we araryama ntabyuke.Ntibazakanguka kugeza aho ijuru rizaba ritakiriho,Kandi ntibazakangurwa ngo bave mu bitotsi byabo.
13  Icyampa ukampisha mu mva,Ugakomeza kumpisha kugeza aho uburakari bwawe buzashirira,Ukanshyiriraho igihe ntarengwa, hanyuma ukanyibuka!
14  Ese umugabo w’umunyambaraga apfuye, yakongera kubaho?Mu minsi yose y’imirimo yanjye y’agahato, nzategerezaKugeza igihe nzabonera ihumure.
15  Uzahamagara nanjye nkwitabe.Uzifuza cyane kureba umurimo w’amaboko yawe.
16  Ubu ukomeza kubara intambwe zanjye;Nta kindi ugenzura uretse icyaha cyanjye.
17  Washyize igicumuro cyanjye mu ruhago ushyiraho ikimenyetso gifatanya,Ushyira ubujeni ku ikosa ryanjye.
18  Nyamara n’umusozi ubwawo uratenguka ugashiraho,N’urutare rugakurwa aho rwari ruri.
19  Amazi avungura amabuye,Umuvu wayo ugakukumba umukungugu wo ku isi.Uko ni ko nawe warimbuye ibyiringiro by’umuntu buntu.
20  Umutsinda burundu maze akagenda buheriheri.Uhindanya mu maso he ukamwirukana.
21  Abana be bahabwa icyubahiro ariko ntabimenye;Bacishwa bugufi, ariko ntabazirikane.
22  Iyo umubiri we ukimuriho, ukomeza kubabara.Kandi iyo ubugingo bwe bukiriho, bukomeza kugira agahinda.”
29  Yobu yongera guterura amagambo y’ibisigo ati
2  “Iyaba nari meze nk’uko nari meze mu mezi ya kera,Mu minsi Imana yari ikindinda.
3  Igihe itara ryayo ryamurikiraga ku mutwe wanjye,Igihe nagendaga mu mwijima murikiwe n’urumuri rwayo.
4  Nk’uko nari meze mu minsi y’ubusore bwanjye,Igihe Imana yari incuti yanjye, iba mu ihema ryanjye;
5  Igihe Ishoborabyose yari ikiri kumwe nanjye,Abagaragu banjye bankikije!
6  Igihe nuhagizaga intambwe zanjye amavuta,N’urutare rugakomeza kundudubiriza imigezi y’amavuta;
7  Igihe najyaga ku irembo ryo hafi y’umugi,Ngatera intebe yanjye ku karubanda!
8  Abana barambonaga bakihisha,Ndetse n’abageze mu za bukuru barahagurukaga, bagakomeza guhagarara.
9  N’abatware bifataga mu magambo,Bakipfuka umunwa.
10  Ijwi ry’abayobozi ryarihishaga,Ururimi rwabo rugafatana n’urusenge rw’akanwa.
11  Ugutwi kwanyumvaga kwanyitaga uhiriwe,N’ijisho ryambonaga rikantangira ubuhamya.
12  Kuko nakizaga imbabare yatabazaga,N’imfubyi n’undi wese utaragiraga kirengera.
13  Umugisha w’ababaga benda gupfa wanzagaho,Kandi nanezezaga umutima w’umupfakazi.
14  Nambaraga gukiranuka, na ko kukanyambika;Ubutabera bwanjye bwari nk’ikanzu nambara n’igitambaro nzingira ku mutwe.
15  Nari amaso y’impumyiN’ibirenge by’uwaremaye.
16  Nari se w’abakene,Kandi nasuzumaga urubanza rw’uwo ntazi.
17  Namenaguraga inzasaya z’ukora ibibi,Nkavana umuhigo mu menyo ye.
18  Najyaga mvuga nti ‘nzapfira mu cyari cyanjye,Kandi nzagwiza iminsi yanjye ingane n’umusenyi.
19  Umuzi wanjye ushoreye mu mazi;Nijoro ikime kiguma ku ishami ryanjye.
20  Icyubahiro cyanjye gihora gihinduka gishya,Kandi umuheto wo mu kuboko kwanjye uzarasa wungikanya.’
21  Bantegaga amatwi, bagategereza,Bagaceceka kugira ngo bumve inama yanjye.
22  Iyo namaraga kuvuga nta cyo barenzagaho,Kandi ijambo ryanjye ryabatonyangagaho rikabacengera.
23  Bantegerezaga nk’abategereza imvura,Bakasama nk’abasamira imvura y’itumba.
24  Narabasekeraga ntibabyiyumvishe,Kandi umucyo wo mu maso hanjye ntibawuzimyaga.
25  Nabahitiragamo inzira, kandi nari umutware wabo.Nari meze nk’umwami ushagawe n’ingabo ze,Nk’umuntu uhumuriza ababoroga.
40  Yehova akomeza gusubiza Yobu ati
2  “Mbese hari ukwiriye kunenga Ishoborabyose agahangana na yo?Ngaho ucyaha Imana nasubize.”
3  Nuko Yobu asubiza Yehova ati
4  “Dore nsigaye ndi umuntu udafite icyo amaze.None se nagusubiza iki?Nipfutse umunwa.
5  Navuze rimwe, nta cyo nasubiza;Ndetse navuze kabiri, nta cyo narenzaho.”
6  Nuko Yehova akomeza gusubiriza Yobu mu muyaga w’ishuheri ati
7  “Ngaho kenyera kigabo,Nkubaze, nawe unsubize.
8  Ese koko uzahindura ubusa ubutabera bwanjye?Ese uzanyita umunyamakosa kugira ngo ukunde ube mu kuri?
9  Mbese ufite ukuboko nk’ukw’Imana y’ukuri?Mbese ushobora guhindisha ijwi nk’iryayo?
10  Niba wabishobora, irimbishe isumbwe no gushyirwa hejuru,Wambare icyubahiro n’ubwiza buhebuje.
11  Sandaza uburakari bwawe busesekare,Urebe umuntu wese wishyira hejuru maze umushyire hasi.
12  Reba umuntu wese wishyira hejuru umucishe bugufi,Abanyabyaha ubanyukanyukire aho bari.
13  Bose ubahishe hamwe mu mukungugu,Ubabohere ahantu hihishe.
14  Nanjye nzagushima,Kuko ukuboko kwawe kw’iburyo gushobora kugukiza.
15  Dore Behemoti naremye nk’uko nakuremye;Irisha ubwatsi nk’ikimasa.
16  Imbaraga zayo ziba mu matako yayo,Kandi ingufu zayo ziba mu mitsi y’inda yayo.
17  Izunguza umurizo nk’igiti cy’isederi;Imitsi y’amatako yayo irasobekeranye.
18  Amagufwa yayo ameze nk’impombo z’umuringa;Amagufwa yayo akomeye ameze nk’inkoni zicuzwe mu butare.
19  Ni intangiriro y’inzira z’Imana,Kandi uwayiremye ni we ushobora kuyegereza inkota ye.
20  Imisozi itanga umusaruro wayo wo kuyitunga,Kandi inyamaswa zo mu gasozi zose ni yo zikiniramo.
21  Iryama munsi y’igihuru cy’amahwa,Ikihisha mu rubingo no mu gishanga.
22  Ibihuru by’amahwa biyitwikiriza igicucu cyabyo;Ibiti by’imikinga yo mu kibaya birayikikiza.
23  Iyo uruzi rwivumbagatanyije, ntishya ubwoba ngo ihunge.Niyo Yorodani yakuzura ikayigera mu kanwa nta cyo byaba biyibwiye.
24  Mbese hari uwayifata imureba?Mbese hari uwayitega akayitobora izuru?
39  “Mbese uzi igihe ihene zo mu misozi ziba mu bihanamanga zibyarira?Mbese wigeze kubona impala igihe zibyara zibabazwa n’ibise?
2  Mbese ubara amezi zihaka,Cyangwa uzi igihe zibyarira?
3  Zica bugufi zikabyara abana bazo,Ibise byazo bikarangira.
4  Abana bazo bagira imbaraga bagakurira mu gasozi;Baragenda ntibagaruke aho za nyina ziri.
5  Ni nde washumuye imparage,Kandi se ni nde wazituye ibiziriko by’indogobe yo mu gasozi?
6  Nashyize inzu yazo mu kibaya cyo mu butayu,Nshyira ubuturo bwazo mu gihugu cy’umunyu.
7  Iseka umuvurungano wo mu mugi,Kandi ntiyumva urusaku rw’uyihiga.
8  Izerera imisozi ishaka ubwatsi,Ikagenda ishakisha aho igiti kibisi cyose kiri.
9  Mbese ikimasa cy’ishyamba cyakwemera kugukorera,Cyangwa cyarara aho amatungo yawe arira?
10  Mbese ikimasa cy’ishyamba wagishyiramo imigozi ngo gihinge,Cyangwa cyagukurikira gisanza amasinde yo mu kibaya?
11  Mbese wacyiringira kubera imbaraga zacyo nyinshi,Cyangwa wagisigira imirimo yawe?
12  Mbese wakwiringira ko kizazana umusaruro wawe,Kikawurunda ku mbuga uhuriraho?
13  Mbese imbuni yigeze ikubita amababa yayo yishimye,Cyangwa se igira amababa n’amoya nk’ay’igishondabagabo?
14  Isiga amagi yayo ku butaka,Ikayatwikiriza umukungugu kugira ngo ashyuhe,
15  Ikibagirwa ko hari ushobora kuyakandagira akayamena,Cyangwa ko inyamaswa zayaribata.
16  Ifata nabi ibyana byayo nk’aho atari ibyayo.Igokera ubusa kuko nta cyo yitaho.
17  Kuko Imana yatumye yibagirwa ubwenge,Kandi ntiyayiha ubuhanga.
18  Iyo ikubita amababa yayo iyazamura,Iseka ifarashi n’uyigenderaho.
19  Mbese ushobora guha ifarashi imbaraga?Mbese ushobora kwambika ijosi ryayo umugara ugenda uvuza ubuhuha?
20  Mbese ushobora gutuma isimbuka nk’inzige?Iyo yivugana ishema n’isheja bitera ubwoba.
21  Igenda ikubita ibinono mu kibaya yirata imbaraga,Ikajya gusanganira intwaro.
22  Iseka ubwoba kandi nta cyo itinya;Ntisubizwa inyuma n’inkota.
23  Ikirimba kijegera hejuru yayo,N’ikigembe cy’icumu n’agacumu.
24  Igenda ihonda ibinono ku butaka ishishikaye, ikamarisha isi amaguru,Kandi ntiyemera ko ari ijwi ry’ihembe rivuze.
25  Iyo ihembe rivuze ihita yivuga,Kandi yumvira kure impumuro y’urugamba,N’urusaku rw’abatware n’urwamo rw’intambara.
26  Mbese ubuhanga bwawe ni bwo butuma agaca gatumbagira,Kagatanda amababa yako ku muyaga wo mu majyepfo?
27  Mbese ni wowe utegeka kagoma gutumbagira mu kirere,No kubaka icyari cyayo hejuru cyane,
28  Kugira ngo iture ku rutare kandi irareKu ryinyo ry’urutare n’ahantu hatagerwa?
29  Aho ni ho ishakira ibyokurya;Amaso yayo akomeza kureba ibiri kure cyane.
30  Ibyana byayo bikomeza kunywa amaraso,Kandi aho intumbi ziri, ntihatangwa.”
19  Nuko Yobu arasubiza ati
2  “Muzakomeza kubabaza ubugingo bwanjye kugeza ryari?Muzahereza he kumvunaguza amagambo yanyu?
3  Dore bubaye ubwa cumi muncyaha;Kandi ntimuterwa isoni no kungirira nabi.
4  Niba naranakosheje,Icyaha cyanjye ni jye kiriho.
5  Niba mushaka kunyiyemeraho,Mugaragaza ko umugayo wanjye ufite ishingiro,
6  Mumenye ko Imana ari yo yanyobeje,Ikamfungira mu rushundura ihigisha.
7  Dore nkomeza gutaka mvuga nti ‘urugomo we!,’ ariko nta wunyumva;Nkomeza gutabaza, ariko nta butabera buriho.
8  Inzira yanjye yayifungishije urukuta rw’amabuye, none sinshobora gutambuka;Imihanda nyuramo iyishyiramo umwijima.
9  Yanyambuye icyubahiro cyanjye,Inkura ikamba ku mutwe.
10  Yaranshenye hose hose, none ndagiye;Yaranduye ibyiringiro byanjye nk’urandura igiti.
11  Nanone yankongereje uburakari bwayo,Ikomeza kumfata nk’umwanzi wayo.
12  Ingabo zayo ziza zishyize hamwe zigatinda inzira zinyuramo zintera,Zigakambika zigose ihema ryanjye.
13  Abavandimwe banjye yabashyize kure yanjye,N’abari banzi baranyitaruye.
14  Inkoramutima zanjye ntizigihari,Kandi abo nari nzi baranyibagiwe.
15  Abacumbitse mu nzu yanjye n’abaja banjye bamfata nk’umunyamahanga;Nababereye nk’umuntu batigeze kumenya rwose.
16  Nahamagaye umugaragu wanjye ariko ntiyanyitaba,Nkomeza kumwingingisha akanwa kanjye ngo angirire impuhwe.
17  Umwuka wanjye usigaye utera iseseme umugore wanjye,Kandi nsigaye nukira bene mama.
18  Abana bato na bo baranyanze;Mfa guhaguruka gusa, bagatangira kumvuga nabi.
19  Abo mu nkoramutima zanjye bose baranyanga,Kandi abo nakundaga banteye umugongo.
20  Uruhu rwanjye n’umubiri wanjye byumiye ku magufwa yanjye;Ndokoka ku kaburembe.
21  Mwa ncuti zanjye mwe, nimungirire impuhwe, rwose mungirire impuhwe,Kuko ukuboko kw’Imana kwankozeho.
22  Kuki mukomeza kuntoteza nk’uko Imana intoteza,Ntimuhage inyama zanjye?
23  Icyampa ubu amagambo yanjye akandikwa!Icyampa akandikwa mu gitabo!
24  Akandikishwa ikaramu y’icyuma n’icyuma cy’isasu,Agakebwa ubudasibangana ku rutare!
25  Nzi neza ko umucunguzi wanjye ariho;Nzi ko azaza inyuma yanjye, agahagarara ku mukungugu.
26  Nibamara kunkuraho uruhu rwanjye, bizamera bitya;Nubwo umubiri wanjye uzaba washizeho, nzareba Imana.
27  Jye ubwanjye nzayirebera,Amaso yanjye azayibona, atari undi w’ahandi.Impyiko zanjye zanegekariyemo.
28  Kuko muvuga muti ‘kuki dukomeza kumutoteza?’Ko umuzi w’ikibazo wabonetse muri jye.
29  Muterwe ubwoba n’inkota,Kuko inkota ibanguriwe abakora ibyaha,Kugira ngo mumenye ko hariho umucamanza.”
24  “Kuki Ishoborabyose itagennye igihe cyo guca urubanza,Kandi kuki abayizi batabonye iminsi yayo y’urubanza?
2  Hari abimura imbibi bakazigizayo,Bakanyaga imikumbi maze bakayiragira.
3  Batwara indogobe y’imfubyi,N’ikimasa cy’umupfakazi bakagifataho ingwate.
4  Bahigika abakene bakabavana mu nzira,Kandi imbabare zo mu isi zikomeza kwihisha.
5  Dore abakene bameze nk’imparage mu butayu;Bajya ku mirimo yabo bagashaka ibyokurya.Ikibaya cyo mu butayu giha buri wese ibyokurya by’abana be.
6  Bahira ubwatsi mu murima w’abandi,Kandi birara mu ruzabibu rw’umuntu mubi bakaruyogoza.
7  Barara batumbuje nta kenda,Kandi ntibagira icyo bifubika mu mbeho.
8  Imvura y’amahindu yo mu misozi irabanyagira bagatoha,Bagahobera urutare kubera ko badafite aho kugama.
9  Ababi bashikuza imfubyi bakayitesha ibere,Kandi icyo imbabare yiyorosa bagifataho ingwate;
10  Biba ngombwa ko abakene bagenda batumbuje nta kenda,Kandi amahundo yasaruwe bayikorera bashonje.
11  Mu masaha ya saa sita baba bari hagati y’inkuta z’amaterasi;Banyukanyukira imizabibu mu rwengero, nyamara bakicwa n’inyota.
12  Abasamba bakomeza kuborogera mu mugi,Kandi ubugingo bw’abakomerekejwe uruguma rwica buratabaza;Nyamara Imana ntibona ko ari ibintu bidakwiriye.
13  Naho ababi bo, bagaragaje ko bari mu bigomeka ku mucyo;Ntibamenye inzira zawo, Kandi ntibazigumyemo.
14  Ku manywa y’ihangu umwicanyi arahaguruka,Akica imbabare n’umukene; Nijoro agahinduka umujura.
15  Naho ijisho ry’umuhehesi ricungana n’umwijima wa nijoro,Akavuga ati ‘nta wuri bumbone!’Maze akitwikira mu maso.
16  Baracukura bakinjira mu mazu mu mwijima,Ku manywa bakifungirana.Ntibamenya umucyo wo ku manywa.
17  Kuri bo, igitondo kimeze nk’umwijima w’icuraburindi,Kuko bazi ibiteye ubwoba bitungurana byo mu mwijima w’icuraburindi.
18  Bareremba hejuru y’amazi akabacunshumukana.Umurima wabo uzavumwa mu isi.Ntibazongera kwerekeza mu nzira igana mu nzabibu.
19  Ubushyuhe n’amapfa bikamya amazi ya shelegi,Nk’uko imva itwara abakoze ibyaha!
20  Inda yamubyaye izamwibagirwa, inyo zimunyunyuze zinovore,Kandi ntazongera kwibukwa.Gukiranirwa kuzavunagurwa nk’igiti.
21  Ashyikirana n’umugore w’ingumba utabyara,N’umupfakazi atajya akorera ibyiza.
22  Azakurura abakomeye akoresheje imbaraga ze;Azahaguruka ariko ntazaba yizeye ubuzima bwe.
23  Izamuha kwiyiringira kugira ngo yumve yihagije;Kandi amaso yayo azakomeza kugenzura inzira zabo.
24  Bashyirwa hejuru mu kanya gato hanyuma ntibabe bakiriho;Bacishwa bugufi, maze kimwe n’undi muntu wese bagahwanyuzwa,Bagacibwa nk’amahundo.
25  Mu by’ukuri se, ni nde uzanyemeza ko ndi umubeshyi,Cyangwa ijambo ryanjye akarihindura ubusa?”
5  “Ngaho hamagara! Ese hari ukwitaba?Uzisunga nde wo mu bera?
2  Umupfapfa azicwa n’agahinda,Kandi ushukwa mu buryo bworoshye azicwa n’ishyari.
3  Jye ubwanjye nabonye umupfapfa ashinga imizi,Ariko nahise mvuma aho atuye.
4  Abana be bakomeza kuba kure y’agakiza,Bajanjagurirwa mu irembo badafite umutabazi.
5  Ibyo asarura biribwa n’umushonji;Ndetse araza agatwara inyama aho yazimanitse,Kandi umutego ucakira ibyagombaga kubatunga.
6  Ibibi ntibiva mu mukungugu,N’ibyago ntibimera mu butaka.
7  Umuntu avukira guhura n’ibyago,Nk’uko ibishashi by’umuriro bizamuka hejuru.
8  Icyakora, jye nakwibariza Imana;Imana ni yo nagezaho ikibazo cyanjye,
9  Yo ikora ibikomeye bitarondoreka,Igakora ibintu bitangaje bitagira ingano;
10  Yo ivubira isi imvura,Ikohereza amazi mu mirima;
11  Yo ishyira aboroheje hejuru,Kugira ngo abababaye bashyirwe hejuru babone agakiza;
12  Yo iburizamo imigambi y’abigira inyaryenge,Kugira ngo imirimo y’amaboko yabo itagira icyo igeraho;
13  Yo ifatira abanyabwenge mu buryarya bwabo,Kugira ngo imigambi y’incakura itagira icyo igeraho;
14  Bahura n’umwijima ku manywa,Kandi ku manywa y’ihangu bagenda bakabakaba nk’aho ari nijoro;
15  Kandi ni yo ikiza umuntu inkota iva mu kanwa kabo,Igakiza umukene ukuboko k’umuntu ukomeye,
16  Kugira ngo uworoheje agire ibyiringiro,Ariko abakiranirwa bazibe akanwa kabo.
17  Dore, hahirwa uwo Imana icyaha;Kandi ntukange igihano cy’Ishoborabyose,
18  Kuko itera imibabaro ariko igapfuka inguma;Irajanjagura, ariko amaboko yayo ni yo akiza.
19  Izagukiza ibyago bitandatu,Ndetse mu byago birindwi nta na kimwe kizagukoraho.
20  Mu gihe cy’inzara izagucungura igukize urupfu,Kandi mu gihe cy’intambara izagukiza imbaraga z’inkota.
21  Uzahishwa ururimi rukubita nk’ikiboko,Kandi igihe cyo gusahura nikiza ntikizagutera ubwoba.
22  Igihe cyo gusahura n’icy’inzara uzabiseka,Kandi ntuzatinya inyamaswa yo mu isi.
23  Uzagirana isezerano n’amabuye yo ku gasozi,Kandi uzabana amahoro n’inyamaswa yo ku gasozi.
24  Uzagira amahoro mu ihema ryawe,Kandi uzajya kureba urwuri rwawe usange nta kibuzemo.
25  Uzibonera ko urubyaro rwawe ari rwinshi,Kandi ko abagukomokaho bangana n’ibyatsi byo ku isi.
26  Uzajya mu mva ugifite imbaraga,Nk’uko imiba irundanywa mu gihe cyayo.
27  Ngibyo ibyo twagenzuye, kandi ni ko biri.Ubyumve kandi ubizirikane.”
36  Elihu arongera aravuga ati
2  “Nyihanganira gato nkwerekeKo ngifite amagambo yo kuvuganira Imana.
3  Ndazana ubwenge bwanjye mbukuye kure,Ngaragaze ko Umuremyi wanjye akiranuka.
4  Mu by’ukuri, amagambo yanjye si ibinyoma,Kandi ifite ubwenge butunganye iri imbere yawe.
5  Dore Imana ifite imbaraga kandi ntizatererana umuntu.Ifite ubwenge buhambaye.
6  Ntizemera ko umuntu mubi akomeza kubaho,Ariko izarenganura imbabare.
7  Ntizakura amaso yayo ku mukiranutsi;Ndetse n’abami bicaye ku ntebe z’ubwami,Izabicaza ku ntebe zabo iteka kandi bazashyirwa hejuru.
8  Iyo abantu baboheshejwe imihama,Baba bafatiwe mu ngoyi z’imibabaro.
9  Icyo gihe izababwira ibirebana n’ibyo bakoraHamwe n’ibicumuro byabo, kubera ko bagaragaza ubwirasi.
10  Izazibura amatwi yabo ibagire inama,Ibabwire ko bakwiriye guhindukira bakareka ibibi.
11  Nibumvira bakayikorera,Bazarangiriza iminsi yabo mu byiza,Barangirize imyaka yabo mu bintu bishimishije.
12  Ariko nibatumvira, bazakurwaho bahitanywe n’umwambi,Kandi bazapfa badafite ubumenyi.
13  Abafite ubuhakanyi mu mitima yabo bazigwiriza uburakari.Ntibazatabaza bitewe n’uko yababoshye.
14  Ubugingo bwabo buzapfa bukenyutse,N’ubuzima bwabo burimbukane n’abagabo b’indaya bo mu rusengero.
15  Izakiza imbabare mu mibabaro yazo,Kandi izazibura amatwi yazo igihe zizaba zikandamizwa.
16  Nanone izakugobotora mu kanwa k’amakuba.Ntikazaba gafunganye, ahubwo kazagira umwanya wagutse,Kandi ihumure ryo ku meza yawe rizaba ryuzuye ibinure.
17  Uzanyurwa no kubona urubanza ababi bazacirwa;Guca imanza n’ubutabera bizafatana.
18  Uramenye uburakari ntibuzagutere gukomanya ibiganza ubitewe n’ubugome,Kandi ntukayobywe n’incungu nyinshi.
19  Mbese gutabaza kwawe hari icyo kuzageraho? Nta cyo, ndetse no mu gihe cy’amakuba,Imihati yawe yose ikomeye nta cyo izageraho.
20  Ntukifuze cyane ijoro,Igihe abantu bikubura bakava aho bari.
21  Uramenye ntukishore mu bibi,Kuko ari byo wahisemo aho kwemera kubabara.
22  Dore Imana ikora ibintu bihambaye ikoresheje imbaraga zayo;Ni nde mwigisha umeze nka yo?
23  Ni nde wayisaba kwisobanura ku birebana n’inzira zayo,Kandi se ni nde wigeze ayibwira ati ‘wakoze ibyo gukiranirwa’?
24  Wibuke ko ugomba kurata ibikorwa byayo,Ibyo abantu baririmbye.
25  Abantu bose barabyitegereje;Umuntu buntu akomeza kubirebera kure.
26  Dore Imana yashyizwe hejuru cyane birenze ibyo twamenya;Umubare w’imyaka yayo nturondoreka.
27  Izamura ibitonyanga by’amazi,Hanyuma bikayungururwa, bikavamo imvura itanga igihu cyayo,
28  Kugira ngo ibicu bijojobe amazi,Bitonyangire ku bantu ari byinshi.
29  None se ni nde wasobanukirwa uko ibicu bikwira hose,No kubomborana guturuka mu nzu yayo?
30  Dore yashanjije hejuru yayo urumuri rwayo,Kandi yatwikiriye imizi y’inyanja.
31  Ibyo byose ni byo ikoresha irenganura abantu,Igatanga ibyokurya byinshi.
32  Yapfumbase umurabyo mu biganza byayo,Iwuteza umwanzi.
33  Guhinda kwayo kuvuga ibyayo,Amatungo na yo akavuga uje uwo ari we.
41  “Mbese ushobora gukuruza Lewiyatani ururobo,Cyangwa ugafatisha ururimi rwayo umugozi?
2  Mbese ushobora gushyira umugozi w’umuberanya mu mazuru yayo,Cyangwa gutoboza inzasaya zayo ihwa?
3  Mbese yakwinginga cyane,Cyangwa ikakubwira amagambo meza?
4  Mbese yagirana nawe isezerano,Kugira ngo ikubere umugaragu kugeza ibihe bitarondoreka?
5  Mbese wakina na yo nk’ukina n’inyoni,Cyangwa wayizirikira gushimisha udukobwa twawe?
6  Mbese abarobyi bayigurisha?Mbese bayigabanya abacuruzi?
7  Mbese uruhu rwayo warwuzuzaho imyambi y’ingobe,Cyangwa umutwe wayo wawuzuzaho amacumu barobesha?
8  Yikoreho se!Uraba ushoje urugamba utazibagirwa. Kandi ntuzongere.
9  Dore n’uwiringiraga ko ashobora kuyifata azamanjirwa.Umuntu apfa kuyikubita amaso agahita yitura hasi.
10  Nta wufite ubutwari bwatuma atinyuka kuyisembura.None se ni nde ushobora guhagarara imbere yanjye?
11  Ni nde wabanje kugira icyo ampa ngo mbe nkwiriye kumwitura?Ibiri munsi y’ijuru byose ni ibyanjye.
12  Sinaceceka ngo ndeke kuvuga iby’ingingo z’umubiri wayoCyangwa ibyerekeye imbaraga zayo n’umubyimba wayo mwiza.
13  Ni nde wigeze kuyikuraho umwambaro wayo,Kandi se ni nde wakwinjira mu nzasaya zayo?
14  Ni nde wigeze kwasamura akanwa kayo kanini?Amenyo yayo ateye ubwoba.
15  Ubwibone bwayo buri mu magaragamba yayo,Afunze nk’ayafatanyishijwe ikimenyetso.
16  Arasobekeranye, rimwe rigahwana n’irindi,Ndetse n’umwuka ntiwabona aho winjirira hagati yayo.
17  Rimwe rihura n’irindi bikarumana;Arafatana kandi ntashobora gutandukana.
18  Iritsamura urumuri rukaza,Kandi amaso yayo ameze nk’umuseke utambitse.
19  Mu kanwa kayo havamo imirabyo,Ndetse havamo ibishashi by’umuriro.
20  Mu mazuru yayo hasohokamo umwotsi,Nk’uwo mu itanura bacanishije ibyatsi.
21  Umwuka wayo ukongeza amakara,Ndetse ikirimi cy’umuriro gisohoka mu kanwa kayo.
22  Mu ijosi ryayo ni ho imbaraga ziba,Kandi kwiheba gukinagira imbere yayo.
23  Imihiro y’umubiri wayo irafatanye;Imeze nk’icyuma cyayiyagirijweho, ntishobora komoka.
24  Umutima wayo ukomeye nk’ibuye,Ni ukuri ukomeye nk’urusyo.
25  Iyo ihagurutse, intwari zishya ubwoba;Ziriheba zigashoberwa.
26  Inkota ubwayo ntiyayihangara;Icumu n’agacumu n’umwambi nta cyo byayikoraho.
27  Ibona icyuma nk’akatsi,Ikabona umuringa nk’igiti cyaboze.
28  Umwambi ntuyirukana;Amabuye y’umuhumetso, kuri yo ahinduka nk’igikenyeri.
29  Ibona ubuhiri nk’igikenyeri,Igaseka icumu rivuza ubuhuha.
30  Ku nda yayo hameze nk’injyo zisongoye.Iyo inyuze mu byondo ugira ngo hanyuze icyo bahurisha.
31  Ituma imuhengeri hibirindura nk’inkono ibira;Ituma inyanja imera nk’urwabya batunganyirizamo amavuta ahumura.
32  Aho inyuze ihasiga inzira irabagirana,Umuntu akabona imuhengeri hameze nk’uruyenzi rw’imvi.
33  Iyo iri ku butaka nta kindi gihwana na yo,Yo yaremewe kutagira ubwoba.
34  Ibona ibiri hejuru byose.Ni umwami w’inyamaswa z’inkazi zose.”
15  Nuko Elifazi w’Umutemani arasubiza ati
2  “Mbese umunyabwenge yasubizanya amagambo y’imfabusa,Cyangwa akuzuza inda ye umuyaga uturuka iburasirazuba?
3  Gucyahisha amagambo gusa nta cyo bimara,Kandi kuvuga amagambo gusa nta cyo bimaze.
4  Ariko wowe gutinya Imana ubihindura ubusa,Kandi kwita ku by’Imana ubitesha agaciro.
5  Kuko icyaha cyawe ari cyo cyigisha akanwa kawe,Kandi uhitamo ururimi rw’abantu bigize inyaryenge.
6  Akanwa kawe ni ko kaguhamya icyaha, si jye;Kandi iminwa yawe ni yo igushinja.
7  Mbese ni wowe muntu wa mbere wavutse,Cyangwa wagiriwe ku gise imisozi itarabaho?
8  Mbese utega amatwi amabanga y’Imana,Cyangwa wibwira ko ari wowe wenyine uzi ubwenge?
9  Icyo uzi tutazi ni ikihe?Icyo usobanukiwe twe tudasobanukiwe ni ikihe?
10  Muri twe harimo ufite imvi n’ugeze mu za bukuru,Uruta so ubukuru.
11  Mbese ihumure rituruka ku Mana ntiriguhagije,Cyangwa ijambo ubwiranywe ubugwaneza?
12  Kuki umutima wawe ugutwara,Kandi se kuki ijisho ryawe rigaragaza uburakari?
13  Dore utuma umutima wawe urwanya Imana,Kandi ugatuma akanwa kawe gasohora amagambo.
14  Umuntu buntu ni iki ku buryo yaba umuntu utanduye,Cyangwa umuntu wabyawe n’umugore ni iki ku buryo yaba mu kuri?
15  Dore n’abera bayo ntibizera,Ndetse n’ijuru ubwaryo ntiriboneye mu maso yayo,
16  Nkanswe umuntu wangwa kandi wononekaye,Ugotomera gukiranirwa nk’amazi!
17  Tega amatwi mbikubwire!Narabibonye none reka mbivuge.
18  Ni byo abanyabwenge bavugaBabibwiwe na ba se, kandi ntibigeze babihisha.
19  Ni bo bahawe igihugu bonyine,Kandi nta munyamahanga wanyuze hagati muri bo.
20  Umuntu mubi arababazwa cyane mu minsi ye yose,Mu myaka yose yagenewe umunyagitugu.
21  Ijwi ry’ibiteye ubwoba riri mu matwi ye;Mu gihe cy’amahoro umunyazi aramutera.
22  Ntiyizera ko azava mu mwijima,Kandi abikiwe inkota.
23  Agenda ayobagurika ashakisha umugati; ngo awukure he?Azi neza ko yugarijwe n’umunsi w’umwijima.
24  Amakuba n’ishavu bikomeza kumutera ubwoba;Bimuganza nk’umwami witeguye kugaba igitero.
25  Kubera ko abangurira Imana ukuboko,Kandi agashaka kugaragaza ko asumba Ishoborabyose;
26  Kubera ko ayirwanya agamitse ijosi,Yitwaje ingabo zifite amacondo manini;
27  Kubera ko mu maso he ahatwikiriza ibinure,Kandi akagira ibicece mu rukenyerero,
28  Atura mu migi izakurwaho,Mu mazu atazakomeza guturwamo,Amazu agomba kuzahinduka ibirundo by’amabuye.
29  Ntazaba umukire kandi ubutunzi bwe ntibuzagwira,Cyangwa ngo ibyo yaronse abikwirakwize mu isi.
30  Ntazava mu mwijima;Umushibu we uzumishwa n’ikibatsi cy’umuriro,Kandi azigizwayo n’umwuka uva mu kanwa kayo.
31  Ntakizere ibitagira umumaro ngo bimuyobye,Kuko ibitagira umumaro ari byo azagororerwa.
32  Ibyo bizasohora mbere y’uko umunsi we ugera,Kandi umushibu we ntuzatohagira.
33  Azamera nk’umuzabibu uhungura imbuto zawo zikiri ibitumbwe,Kandi azamera nk’umwelayo uhungura uburabyo bwawo.
34  Iteraniro ry’abahakanyi nta cyo rigeraho,Kandi umuriro uzakongora amahema yuzuye impongano.
35  Basama akaga bakabyara ibibi,Kandi inda yabo itegura uburiganya.”
20  Nuko Zofari w’Umunamati arasubiza ati
2  “Ni yo mpamvu ibitekerezo byanjye bimpagarika umutima, binsubiza,Bitewe n’uko muri jye numva mbuze amahwemo.
3  Numvise uvuga amagambo yo kuntuka;Kandi ntusubizanya umutima ujijutse nk’uwanjye.
4  Mbese wari usanzwe uzi uhereye kera kose,Uhereye igihe umuntu yashyiriwe ku isi,
5  Ko ijwi ry’ibyishimo ry’abantu babi ritamara kabiri,Kandi ko ibyishimo by’umuhakanyi ari iby’akanya gato?
6  Nubwo ikuzo rye ryazamuka rikagera mu ijuru,N’umutwe we ukagera ku bicu,
7  Azarimbuka iteka ryose nk’amabyi ye.Abamubonaga bazavuga bati ‘ari he?’
8  Kimwe n’inzozi, azaguruka be kongera kumubona;Azirukanwa azimire nk’inzozi za nijoro.
9  Ijisho ryamubonye ntirizongera kumubona,N’aho yari atuye ntihazongera kumubona.
10  Abana be bazajya guhakwa ku bantu boroheje,Kandi amaboko ye azasubiza ibintu bye by’agaciro.
11  Amagufwa ye yari yuzuye imbaraga z’ubusore,Ariko zizaryamana na we mu mukungugu.
12  Niba ikibi kiryoherera mu kanwa ke,Akakinyungutira munsi y’ururimi rwe,
13  Niba yarakigiriye impuhwe ntakireke,Akakigumisha mu rusenge rw’akanwa ke,
14  Ibyokurya bye nibigera mu mara ye bizahinduka,Bibe ubumara bw’inzoka y’impoma.
15  Yamize ubutunzi ariko azaburuka;Imana izabuvana mu nda ye.
16  Azanyunyuza ubumara bw’inzoka y’impoma,Yicwe n’ururimi rw’impiri.
17  Ntazongera kubona imigezi itemba,Imigezi itemba amavuta n’ubuki.
18  Azasubiza ibintu yaronse, kandi ntazabimira.Bizamera nk’ubutunzi yavanye mu bucuruzi bwe, ariko akaba atazabuboneramo ibyishimo,
19  Kubera ko yamenaguye abandi, agatererana aboroheje.Yanyaze inzu atigeze yubaka.
20  Koko rero, ntazagira amahoro mu nda ye;Ibintu bye by’agaciro ntibizamurokora.
21  Nta kintu gisigaye ngo agiconshomere;Ni yo mpamvu kugubwa neza kwe kutazahoraho.
22  Mu gihe ibintu bye bizaba bimaze kugwira, ntazabura guhangayika,Kandi imbaraga z’ibyago zose zizamugabaho igitero.
23  Icyampa ikazamwoherezaho uburakari bwayo bugurumanaKugira ngo yuzuze inda ye,Bukamugwaho nk’imvura, bukuzura mu mara ye.
24  Azahunga intwaro z’ibyuma;Umuheto w’umuringa uzamucamo kabiri.
25  Umwambi uzamuhinguranya umugongo,Kandi intwaro irabagirana izamuhinguranya agasabo k’indurwe;Ibiteye ubwoba bizamutera.
26  Ubutunzi bwe bw’agaciro bubikiwe umwijima wose.Umuriro utigeze uhungizwa n’umuntu uzamukongora;Umuntu uzarokoka mu ihema rye bizamugendekera nabi.
27  Ijuru rizatwikurura icyaha cye,Kandi isi izamwivumburaho.
28  Hazagwa imvura nyinshi itembane inzu ye;Ku munsi w’uburakari bwayo hazasukwa ibintu byinshi.
29  Uwo ni wo mugabane Imana iha umuntu mubi,Kandi ni wo murage Imana yamuhaye.”
1  Mu gihugu cya Usi hari umugabo witwaga Yobu; yari umugabo w’inyangamugayo kandi w’umukiranutsi, utinya Imana kandi akirinda ibibi.
2  Yari yarabyaye abahungu barindwi n’abakobwa batatu.
3  Yari afite intama ibihumbi birindwi n’ingamiya ibihumbi bitatu, n’inka igihumbi n’indogobe z’ingore magana atanu n’abagaragu benshi; uwo mugabo yari akomeye kuruta abandi bose b’Iburasirazuba.
4  Abahungu be baragendaga bagakorera ibirori mu nzu ya buri wese muri bo ku munsi we, kandi batumiraga bashiki babo batatu kugira ngo basangire ibyokurya n’ibyokunywa.
5  Iyo babaga bahetuye iminsi y’ibirori, Yobu yabatumagaho ngo biyeze. Kandi yarazindukaga agatamba ibitambo bikongorwa n’umuriro bihwanye n’umubare wabo bose, kuko Yobu yibwiraga ati “wenda abana banjye bakoze icyaha bavumira Imana mu mitima yabo.” Uko ni ko Yobu yajyaga abigenza buri gihe.
6  Nuko umunsi uragera maze abana b’Imana y’ukuri barinjira bahagarara imbere ya Yehova, Satani na we yinjirana na bo.
7  Hanyuma Yehova abaza Satani ati “uturutse he?” Satani asubiza Yehova ati “mvuye kuzerera mu isi no kuyitambagiramo.”
8  Yehova yongera kubaza Satani ati “ese witegereje umugaragu wanjye Yobu, ko nta wuhwanye na we mu isi, ko ari umugabo w’inyangamugayo kandi w’umukiranutsi, utinya Imana kandi akirinda ibibi?”
9  Nuko Satani asubiza Yehova ati “ese ugira ngo Yobu atinyira Imana ubusa?
10  Ese ntiwamurinze we n’inzu ye n’ibyo atunze byose aho biri hose? Wahaye umugisha imirimo y’amaboko ye, kandi amatungo ye yagwiriye mu isi.
11  Ariko noneho gira icyo uhindura, ubangure ukuboko kwawe ukore ku byo atunze byose, maze urebe niba atazakuvuma ari imbere yawe.”
12  Yehova abwira Satani ati “dore ibyo atunze byose biri mu maboko yawe. We ubwe wenyine ni we utagomba kubangurira ukuboko kwawe!” Nuko Satani arasohoka ava imbere ya Yehova.
13  Umunsi umwe, abahungu be n’abakobwa be bari mu nzu y’umuvandimwe wabo w’imfura barya kandi banywa divayi.
14  Nuko intumwa iraza ibwira Yobu iti “inka zahingaga n’indogobe z’ingore zirisha iruhande rwazo,
15  maze Abasheba baraza bazigabaho igitero barazijyana, abagaragu babicisha inkota. Ni jye jyenyine warokotse wo kubikubwira.”
16  Mu gihe uwo yari atararangiza kuvuga, haba haje undi aramubwira ati “umuriro w’Imana wamanutse mu ijuru utwika intama, n’abagaragu urabatokombeza. Ni jye jyenyine warokotse wo kubikubwira.”
17  Mu gihe uwo na we yari atararangiza kuvuga, haza undi aramubwira ati “Abakaludaya biremyemo imitwe itatu maze biroha mu ngamiya barazijyana, abagaragu babicisha inkota. Ni jye jyenyine warokotse wo kubikubwira.”
18  Mu gihe uwo na we yari atararangiza kuvuga, haza undi aramubwira ati “abahungu bawe n’abakobwa bawe bari mu nzu y’umuvandimwe wabo w’imfura barya kandi banywa divayi.
19  Nuko haza umuyaga ukaze uturutse mu karere k’ubutayu, wihura ku mfuruka enye z’inzu maze igwira abo bana barapfa. Ni jye jyenyine warokotse wo kubikubwira.”
20  Hanyuma Yobu arahaguruka ashishimura umwambaro we, yogosha umusatsi wo ku mutwe we maze yikubita hasi yubamye,
21  aravuga ati“Navuye mu nda ya mama nambaye ubusa,Kandi nzasubira mu nda y’isi nambaye ubusa.Yehova ni we wabitanze, kandi Yehova ni we ubijyanye.Izina rya Yehova rikomeze gusingizwa.”
22  Muri ibyo byose, nta cyaha Yobu yakoze cyangwa ngo agire ikintu kidakwiriye aherereza ku Mana.
2  Nyuma yaho, umunsi uragera maze abana b’Imana y’ukuri barinjira bahagarara imbere ya Yehova; Satani na we yinjirana na bo ahagarara imbere ya Yehova.
2  Hanyuma Yehova abaza Satani ati “noneho se uturutse he?” Satani asubiza Yehova ati “mvuye kuzerera mu isi no kuyitambagiramo.”
3  Yehova yongera kubaza Satani ati “ese witegereje umugaragu wanjye Yobu, ko nta wuhwanye na we mu isi, ko ari umugabo w’inyangamugayo kandi w’umukiranutsi, utinya Imana kandi akirinda ibibi? Nyamara akomeye ku budahemuka bwe, nubwo wanteye kumurimbura muhora ubusa.”
4  Satani asubiza Yehova ati “umubiri uhorerwa undi, kandi ibyo umuntu atunze byose yabitanga kugira ngo acungure ubugingo bwe.
5  Ariko noneho gira icyo uhindura, ubangure ukuboko kwawe ukore ku magufwa ye no ku mubiri we, maze urebe niba atazakuvuma ari imbere yawe.”
6  Yehova abwira Satani ati “dore ari mu maboko yawe! Gusa wirinde gukora ku bugingo bwe!”
7  Nuko Satani arasohoka ava imbere ya Yehova, maze ateza Yobu ibibyimba bibi cyane, bihera mu bworo bw’ikirenge bigera mu gitwariro.
8  Yobu afata urujyo akajya arwishimisha yicaye mu ivu.
9  Hanyuma umugore we aramubwira ati “ese uracyakomeye ku budahemuka bwawe? Vuma Imana maze wipfire!”
10  Ariko aramusubiza ati “uvuze nk’umwe mu bagore b’abapfapfa. Ese tuzemera gusa ibyiza biturutse ku Mana y’ukuri twe kwemera n’ibibi?” Muri ibyo byose Yobu ntiyigeze acumurisha iminwa ye.
11  Nuko Elifazi w’Umutemani, Biludadi w’Umushuhi na Zofari w’Umunamati, incuti eshatu za Yobu, bumva ibyago byose byamugwiririye. Buri wese ava iwe, barahura nk’uko bari babisezeranye, maze bajya kwifatanya na we mu kababaro no kumuhumuriza.
12  Bubuye amaso bakiri kure, baramuyoberwa. Nuko batera hejuru bararira, bashishimura imyambaro yabo kandi batumurira umukungugu hejuru ku mitwe yabo.
13  Bakomeza kwicarana na we hasi, bamara iminsi irindwi n’amajoro arindwi nta wugira icyo amubwira, kuko babonaga ko umubabaro we ukabije.
3  Nyuma y’ibyo Yobu abumbura akanwa ke atangira kuvuma umunsi yavutseho.
2  Yobu aravuga ati
3  “Umunsi navutseho urimburwe,Ndetse n’ijoro umuntu yavuzemo ati ‘umwana w’umuhungu yasamwe!’
4  Uwo munsi uhinduke umwijima,Imana ntiwurebe iri hejuru,N’umucyo wo ku manywa ntuwumurikire.
5  Umwijima, umwijima w’icuraburindi uwigarurire.Ibicu by’imvura biwutwikire.Ibizana umwijima ku manywa biwutere ubwoba.
6  Iryo joro rirakagwirirwa n’umwijima w’icuraburindi.Ntirikishimane n’indi minsi y’umwaka;Ntirigashyirwe mu mubare w’andi mezi.
7  Iryo joro rirakaba ingumba!Kandi ntirikumvikanemo ijwi ry’ibyishimo.
8  Abavuma umunsi nibarivume,Bo biteguye gukangura Lewiyatani.
9  Inyenyeri zo mu rukerera rwaryo zijime;Ritegereze urumuri rye kurubona; Kandi ntirikabone umucyo wo mu museke,
10  Kuko ritazibye inda ya mama,Ngo rihishe amaso yanjye atabona ibyago.
11  Kuki ntapfuye nkiri mu nda ya mama?Kuki se ntapfuye nkiva mu nda ye?
12  Kuki amavi yanyakiriye,Kandi kuki nahawe ibere ngo nonke?
13  Ubu mba nararyamye ngatuza,Kandi mba narasinziriye nkiruhukira,
14  Ndi kumwe n’abami n’abajyanama bo mu isi,Biyubakira ahataba abantu,
15  Cyangwa ibikomangoma bifite zahabu,Byuzuza ifeza mu mazu yabyo;
16  Kuki ntabaye nk’inda yavuyemo itarigeze imenyekana,Cyangwa nk’abana batigeze kubona umucyo?
17  Aho ni ho impagarara z’ababi zirangirira,Kandi ni ho abatagifite imbaraga baruhukira.
18  Imfungwa zose ziba zituje;Ntiziba zicyumva ijwi ry’uwazikoreshaga imirimo.
19  Aho ngaho, aboroheje n’abakomeye baba ari kimwe,N’umugaragu abaturwa kuri shebuja.
20  Kuki iha umucyo uhagaritse umutima,Igaha ubuzima abafite ubugingo bwashaririwe?
21  Kuki hari abategereza urupfu ntibarubone,Nubwo bakomeza gucukura barushaka kurusha abashaka ubutunzi buhishwe?
22  Iyo babonye imva,Barishima cyane bakanezerwa.
23  Kuki iha umucyo umugabo w’umunyambaraga, uwo inzira ze zihishwe,Kandi Imana ikaba yaramuzitiye?
24  Mbere yo kurya ibyokurya byanjye nsuhuza umutima,Kandi amarira yo kuboroga kwanjye atemba nk’amazi;
25  Kuko igiteye ubwoba natinyaga ari cyo cyangezeho;Kandi icyo nishishaga ni cyo cyangezeho.
26  Sinigeze mbaho ntafite ibibazo, kandi sinigeze mbaho ntafite imihangayiko,Cyangwa ngo ngire umutuzo, kandi mporana impagarara.”
33  “Ariko noneho Yobu we, ndakwinginze, umva amagambo yanjye,Kandi utege amatwi ibyo mvuga byose.
2  Dore ngiye kubumbura umunwa;Akanwa kanjye kagiye kuvuga.
3  Amagambo yanjye ndayavugana gukiranuka k’umutima wanjye,Kandi iminwa yanjye iravuga iby’ubwenge itaryarya.
4  Umwuka w’Imana ni wo wandemye,Kandi umwuka w’Ishoborabyose ni wo wampaye ubuzima.
5  Nubishobora unsubize,Utondeke amagambo yawe imbere yanjye, kandi uhagarare ushikamye.
6  Dore ndi kimwe nawe imbere y’Imana y’ukuri;Nanjye nabumbwe mu ibumba.
7  Ntugire icyo utinya muri jye,Kandi amagambo yanjye ntari bukuremerere.
8  Gusa numvise ibyo wavuze,Kandi nakomeje kumva amagambo yawe, aho wavuze uti
9  ‘Ndaboneye, nta cyaha mfite;Sinanduye, kandi nta kosa mfite.
10  Dore yabonye uburyo bwo kundwanya,Imfata nk’umwanzi wayo.
11  Yashyize ibirenge byanjye mu mbago;Igenzura intambwe zanjye zose.’
12  Reka ngusubize: muri ibyo ntiwavuze ukuri,Kuko Imana iruta kure umuntu buntu.
13  Kuki uyirwanya?Ese ni ukubera ko amagambo yawe yose itayasubiza?
14  Kuko Imana ivuga rimwe,Ikavuga ubugira kabiri, nubwo nta wubyitaho;
15  Ivugira mu nzozi, mu iyerekwa rya nijoro,Igihe abantu baba basinziriye cyane,Basinziririye mu buriri.
16  Ni bwo izibura amatwi y’abantu,Ikabagira inama igashyiraho n’ikashe yayo,
17  Kugira ngo ikebure umuntu areke ibikorwa bye,Kandi ikure ubwibone mu mugabo w’umunyambaraga.
18  Irinda ubugingo bwe ntibugwe mu rwobo,Ikarinda n’ubuzima bwe ntibuhitanwe n’umwambi.
19  Acyahwa n’ububabare yumva ari ku buriri bwe,Agahora aribwa mu magufwa ye.
20  Ubuzima bwe buzinukwa umugati,N’ubugingo bwe bukazinukwa ibyokurya biryoshye.
21  Umubiri we ushiraho ntiwongere kuboneka,N’amagufwa ye ataragaragaraga agasigara yanamye.
22  Ubugingo bwe bwegera rwa rwobo,N’ubuzima bwe bukegera abateza urupfu.
23  Ariko iyo abonye intumwa,Umuvugizi umwe mu gihumbi,Yo kumubwira uko yakora ibyo gukiranuka,
24  Iramutonesha ikavuga iti‘Mureke ye kumanuka ngo ajye muri rwa rwobo!Nabonye incungu!
25  Reka umubiri we ugwe itoto riruta iryo mu busore bwe,Asubirane imbaraga zo mu minsi y’ubusore bwe.’
26  Azinginga Imana kugira ngo imwishimire;Azareba mu maso hayo arangurura ijwi ry’ibyishimo,Na yo izasubiza umuntu buntu gukiranuka kwayo.
27  Azaririmbira abantu avuge ati‘Nakoze icyaha, ngoreka ibyo gukiranuka,Kandi rwose ibyo ntibyari bikwiriye.
28  Yacunguye ubugingo bwanjye kugira ngo butajya muri rwa rwobo,Kandi ubuzima bwanjye buzabona umucyo.’
29  Dore ibyo byose Imana ni yo ibikora,Ikabikora incuro ebyiri, ndetse eshatu, ibikorera umugabo w’umunyambaraga,
30  Kugira ngo igarure ubugingo bwe butajya muri rwa rwobo,Ahubwo amurikirwe n’umucyo w’abazima.
31  None rero Yobu, itonde untege amatwi!Uceceke nkomeze mvuge.
32  Niba hari amagambo ushaka kuvuga, unsubize;Vuga, kuko nishimira gukiranuka kwawe.
33  Kandi niba ari nta yo, untege amatwi;Uceceke, nkwigishe ubwenge.”
12  Nuko Yobu arasubiza ati
2  “Mu by’ukuri muri abantu bakomeye,Kandi ubwenge buzapfana namwe!
3  Erega nanjye mfite umutima nkamwe;Nta cyo mundusha. Kandi se ibyo ni nde utabizi?
4  Nabaye uwo bagenzi be bagize urw’amenyo,Utakambira Imana kugira ngo imusubize;Umuntu w’umukiranutsi n’indakemwa ni we bagize urw’amenyo.
5  Umuntu udamaraye, mu bitekerezo bye asuzugura ibyago birimbura,Akibwira ko bigwirira gusa abafite ibirenge bidashinga.
6  Nta mihangayiko iba mu mahema y’abanyazi,Kandi abarakaza Imana bagira umutekanoNk’uw’umuntu uzana imana mu kuboko kwe.
7  Ariko noneho baza amatungo yo mu rugo azakwigisha;Ubaze n’ibiguruka byo mu kirere bizakubwira.
8  Cyangwa witegereze isi na yo izakwigisha;N’amafi yo mu nyanja azabikubwira.
9  Ni ikihe muri ibyo byose kitazi nezaKo ukuboko kwa Yehova ari ko kwabikoze,
10  We ufite mu kuboko kwe ubugingo bw’umuntu wese uriho,N’umwuka w’umuntu wese?
11  Mbese ugutwi si ko kugerageza amagambo,Nk’uko urusenge rw’akanwa rwumva ibyokurya?
12  Mbese ubwenge ntibufitwe n’abageze mu za bukuru,Kandi abamaze iminsi myinshi si bo basobanukiwe?
13  Afite ubwenge n’ububasha,Akagira inama n’ubuhanga.
14  Dore! Arasenya ntihagire uwongera kubaka;Akingirana umuntu ntihagire umukingurira.
15  Dore afata amazi agakama,Yayarekura agahindura isi.
16  Afite imbaraga n’ubwenge;Ukora amakosa n’uyamushoramo, bose ni abe.
17  Atuma abajyanama bagenda batambaye inkweto,N’abacamanza akabahindura abasazi.
18  Adohora ingoyi z’abamiAkabakenyeza umukandara.
19  Atuma abatambyi bagenda batambaye inkweto,Akubika abadashyigurwa ku ntebe zabo.
20  Acecekesha abiringirwa,N’abasaza akabaka ubwenge.
21  Asuka igisuzuguriro ku banyacyubahiro,Agakenyuruza abakomeye.
22  Atwikurura ibintu byimbitse byo mu mwijima,Umwijima w’icuraburindi akawuhindura umucyo.
23  Atuma amahanga akomera kugira ngo ayarimbure;Ni we wagura amahanga kugira ngo ayajyane kure.
24  Abatware b’abantu bo mu gihugu abakuramo umutima,Kugira ngo bazerere mu butayu ahataba inzira.
25  Bakabakaba mu mwijima ahatari urumuri,Kandi atuma bayobagurika nk’umusinzi.
