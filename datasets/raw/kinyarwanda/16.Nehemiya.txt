10  Abateyeho ikashe ni aba: Nehemiya ari we Tirushata mwene Hakaliya, Hamwe na Sedekiya,
2  Seraya, Azariya, Yeremiya,
3  Pashuri, Amariya, Malikiya,
4  Hatushi, Shebaniya, Maluki,
5  Harimu, Meremoti, Obadiya,
6  Daniyeli, Ginetoni, Baruki,
7  Meshulamu, Abiya, Miyamini,
8  Maziya, Bilugayi na Shemaya; abo bari abatambyi.
9  Hari n’Abalewi, ari bo Yeshuwa mwene Azaniya, Binuwi wo muri bene Henadadi, Kadimiyeli
10  n’abavandimwe babo, ari bo Shebaniya, Hodiya, Kelita, Pelaya, Hanani,
11  Mika, Rehobu, Hashabiya,
12  Zakuri, Sherebiya, Shebaniya,
13  Hodiya, Bani na Beninu.
14  Abatware ba rubanda ni Paroshi, Pahati-Mowabu, Elamu, Zatu, Bani,
15  Buni, Azigadi, Bebayi,
16  Adoniya, Bigivayi, Adini,
17  Ateri, Hezekiya, Azuri,
18  Hodiya, Hashumu, Bezayi,
19  Harifu, Anatoti, Nebayi,
20  Magipiyashi, Meshulamu, Heziri,
21  Meshezabeli, Sadoki, Yaduwa,
22  Pelatiya, Hanani, Anaya,
23  Hosheya, Hananiya, Hashubu,
24  Haloheshi, Piliha, Shobeki,
25  Rehumu, Hashabuna, Maseya,
26  Ahiya, Hanani, Anani,
27  Maluki, Harimu na Bayana.
28  Abandi basigaye, ni ukuvuga abatambyi, Abalewi, abarinzi b’amarembo, abaririmbyi, Abanetinimu n’undi muntu wese witandukanyije n’abantu bo mu bihugu kugira ngo akomeze amategeko y’Imana y’ukuri, n’abagore babo n’abahungu babo n’abakobwa babo, mbese abantu bose bari baciye akenge bashoboraga gusobanukirwa,
29  bifatanyije n’abavandimwe babo, abakomeye bo muri bo, bibohesha indahiro n’umuvumo ko bazakurikiza amategeko y’Imana y’ukuri, ayo yatanze binyuze kuri Mose umugaragu w’Imana y’ukuri, kandi ko bazitondera amategeko yose ya Yehova Umwami wacu n’imanza ze n’amabwiriza yatanze kandi bakayasohoza;
30  kandi ko abakobwa bacu tutazabashyingira abantu bo mu gihugu, n’abakobwa babo ntitubashyingire abahungu bacu.
31  Naho abantu bo mu gihugu bajyaga baza kugurisha ibicuruzwa n’ibinyampeke by’ubwoko bwose ku munsi w’isabato, ntituzongera kugira ikintu cyabo dufata ku isabato cyangwa ku munsi wera, kandi mu mwaka wa karindwi tuzajya turaza imirima yacu kandi twe gusarura ibyimejejemo, tunasonere umuntu wese umwenda we.
32  Nanone twishyiriyeho amategeko y’uko buri wese muri twe azajya atanga kimwe cya gatatu cya shekeli buri mwaka kigenewe umurimo w’inzu y’Imana yacu,
33  kugira ngo haboneke imigati yo kugerekeranya, n’ituro rihoraho ry’ibinyampeke n’igitambo gikongorwa n’umuriro gitambwa buri gihe ku masabato no mu mboneko z’ukwezi no ku minsi mikuru yategetswe, haboneke n’ibintu byera n’ibitambo bitambirwa ibyaha kugira ngo bibe impongano ya Isirayeli, kandi hakorwe imirimo yose irebana n’inzu y’Imana yacu.
34  Nanone twakoresheje ubufindo kugira ngo tumenye uko abatambyi n’Abalewi na rubanda bagomba kuzajya bazana inkwi ku nzu y’Imana yacu, hakurikijwe amazu ya ba sogokuruza, bakazizana mu bihe byagenwe uko umwaka utashye, kugira ngo zijye zicanwa ku gicaniro cya Yehova Imana yacu nk’uko byanditswe mu mategeko;
35  bakazana n’imbuto z’umuganura zeze mu butaka bwacu n’imbuto z’umuganura zeze z’ibiti by’ubwoko bwose byera imbuto, bakazizana ku nzu ya Yehova uko umwaka utashye,
36  bakazana n’abahungu bacu b’imfura n’uburiza bw’amatungo yacu nk’uko byanditswe mu mategeko, n’uburiza bw’amashyo yacu n’ubw’imikumbi yacu, bakabizana ku nzu y’Imana yacu, bakabishyikiriza abatambyi bakorera umurimo mu nzu y’Imana yacu.
37  Nanone tuzajya tuzana umuganura w’ifu y’igiheri n’amaturo yacu n’imbuto z’ibiti by’ubwoko bwose na divayi nshya n’amavuta, tubizanire abatambyi mu byumba byo kuriramo by’inzu y’Imana yacu, tuzane n’icya cumi cy’ibyeze mu butaka bwacu kigenewe Abalewi, kuko Abalewi ari bo bahabwa icya cumi cy’ibyeze mu migi yacu yose ikorerwamo imirimo y’ubuhinzi.
38  Kandi umutambyi mwene Aroni agomba kuzajya aba ari kumwe n’Abalewi mu gihe Abalewi bahabwa icya cumi. Abalewi na bo, kuri icyo cya cumi bajye bavanaho icya cumi bakigenere inzu y’Imana yacu gishyirwe mu byumba byo kuriramo byo mu nzu y’ububiko,
39  kuko mu byumba byo kuriramo ari ho Abisirayeli n’Abalewi bazajya bazana ituro ry’ibinyampeke n’irya divayi nshya n’iry’amavuta, kandi ni ho haba ibikoresho by’urusengero n’abatambyi bakora umurimo n’abarinzi b’amarembo n’abaririmbyi; kandi ntituzirengagiza inzu y’Imana yacu.
4  Sanibalati yumvise ko twongeye kubaka urukuta, biramurakaza cyane kandi biramubabaza, maze atangira kunnyega Abayahudi.
2  Avugira imbere y’abavandimwe be n’imbere y’ingabo z’i Samariya, ati “biriya bigwari by’Abayahudi birakora iki? Ese bumva hari icyo bazigezaho? Ese bazatamba ibitambo? Ese bibwira ko bazuzuza mu munsi umwe? Mbese bazavana amabuye mazima mu birundo by’ibishingwe kandi yarahiye?”
3  Tobiya w’Umwamoni wari iruhande rwe na we aravuga ati “n’urwo rukuta rw’amabuye bubaka, ingunzu iramutse irwuriye rwasenyuka.”
4  Mana yacu, tega amatwi, kuko twabaye insuzugurwa. Kandi igitutsi badutuka kibagaruke ku mutwe, ubatange bajyanweho umunyago mu gihugu cy’ubunyage.
5  Ntutwikire amakosa yabo n’ibyaha byabo; ntukabihanagure, kuko bandagaje abubatsi.
6  Nuko dukomeza kubaka urukuta turaruhuza, turaruzamura turugeza hagati, kandi abantu bakomeza kugira umutima wo gukora.
7  Sanibalati, Tobiya, Abarabu, Abamoni n’Abashidodi bumvise ko umurimo wo gusana inkuta za Yerusalemu wakomezaga kujya mbere, kuko ibyuho byose byari byarazibwe, bararakara cyane.
8  Nuko bose bacura umugambi wo kuza kurwanya Yerusalemu no guteza imivurungano mu bantu.
9  Ariko dusenga Imana yacu kandi dushyiraho abarinzi bo kubaturinda ku manywa na nijoro.
10  Hanyuma Abayuda baravuga bati “dore imbaraga z’abikorera imitwaro zaragabanutse, n’ibishingwe ni byinshi; kandi ntidushobora kubaka urukuta twenyine.”
11  Nanone abanzi bacu bakomezaga kuvuga bati “ntibazigera babimenya kandi ntibazigera barabukwa, kugeza igihe tuzabagereramo tukabica maze tugahagarika umurimo wabo.”
12  Buri gihe, Abayahudi bari baturanye na bo barazaga bakatuburira, ndetse babikoze incuro icumi, bavuga bati “bazabatera baturutse impande zose.”
13  Ni cyo cyatumye nshyira abarinzi inyuma y’urukuta mu bikombe, aho umwanzi yashoboraga kumenera, nkajya mpashyira abantu nkurikije imiryango yabo, bafite inkota zabo n’amacumu yabo n’imiheto yabo.
14  Nuko mbonye ko bafite ubwoba, mpita mpaguruka mbwira abakomeye n’abatware n’abandi basigaye nti “ntimubatinye. Mwibuke Yehova, we ukomeye kandi uteye ubwoba maze murwanirire abavandimwe banyu, abahungu banyu, abakobwa banyu, abagore banyu n’ingo zanyu.”
15  Abanzi bacu bamaze kumva ko twabimenye, kuko Imana y’ukuri yari yaburijemo umugambi wabo, twese twasubiye ku rukuta, buri wese akora umurimo we.
16  Uhereye ubwo, kimwe cya kabiri cy’abasore banjye bakoraga umurimo, abandi basigaye bagafata amacumu, ingabo, imiheto, bambaye amakoti y’icyuma, n’abatware bari inyuma y’ab’umuryango wa Yuda bose.
17  Abubakaga urukuta n’abikoreraga imitwaro, buri wese yakoreshaga umurimo ukuboko kumwe, ukundi gufashe intwaro.
18  Buri mwubatsi yubakaga yambaye inkota ye ku itako, kandi uwari ushinzwe kuvuza ihembe yari iruhande rwanjye.
19  Nuko mbwira abakomeye n’abatware n’abandi bantu nti “aho tugomba kubaka ni hagari kandi imirimo ni myinshi, natwe tunyanyagiye hirya no hino ku rukuta, buri wese ari kure y’undi.
20  Aho muzumva ihembe rivugiye, azabe ari ho mudusanga tuhakoranire. Imana yacu ni yo izaturwanirira.”
21  Mu gihe twakoraga umurimo, kimwe cya kabiri kindi cyabaga gifashe amacumu kuva mu museke kugeza nimugoroba inyenyeri zibonetse.
22  Icyo gihe mbwira abantu nti “abagabo bose bajye barara muri Yerusalemu, buri wese ari kumwe n’umugaragu we, baturinde nijoro, naho ku manywa bakore akazi.”
23  Naho jye n’abavandimwe banjye n’abagaragu banjye n’abarinzi bari inyuma yanjye, ntitwiyamburaga imyenda kandi buri wese yabaga afite intwaro ye mu kuboko kw’iburyo.
11  Nuko abatware ba rubanda batura muri Yerusalemu, ariko ku basigaye bo muri rubanda hakoreshejwe ubufindo kugira ngo hatoranywe umuntu umwe mu bantu icumi ajye gutura muri Yerusalemu umurwa wera, abandi icyenda basigaye bature mu yindi migi.
2  Kandi rubanda rusabira umugisha abantu bose bitangiye gutura muri Yerusalemu.
3  Aba ni bo batware bo mu ntara y’u Buyuda batuye mu mugi wa Yerusalemu, ariko abandi Bisirayeli batura mu yindi migi y’u Buyuda hamwe n’abatambyi n’Abalewi n’Abanetinimu n’abana b’abagaragu ba Salomo, buri wese muri gakondo ye mu mugi w’iwabo.
4  Muri Yerusalemu hatuye bamwe muri bene Yuda na bamwe muri bene Benyamini. Abatware bo muri bene Yuda ni Ataya mwene Uziya mwene Zekariya mwene Amariya mwene Shefatiya mwene Mahalaleli wo muri bene Peresi,
5  na Maseya mwene Baruki mwene Kolihoze mwene Hazaya mwene Adaya mwene Yoyaribu mwene Zekariya wo mu muryango wa Shela.
6  Bene Peresi bari batuye muri Yerusalemu bose hamwe bari abagabo b’intwari magana ane na mirongo itandatu n’umunani.
7  Abatware bo muri bene Benyamini ni aba: Salu mwene Meshulamu mwene Yowedi mwene Pedaya mwene Kolaya mwene Maseya mwene Itiyeli mwene Yeshaya,
8  akurikirwa na Gabayi na Salayi; bose hamwe bari magana cyenda na makumyabiri n’umunani,
9  na Yoweli mwene Zikiri wari umutware wabo, na Yuda mwene Hasenuwa wari umutware wa kabiri w’umugi.
10  Mu batambyi hari Yedaya mwene Yoyaribu, Yakini,
11  Seraya mwene Hilukiya mwene Meshulamu mwene Sadoki mwene Merayoti mwene Ahitubu wari umutware w’inzu y’Imana y’ukuri,
12  n’abavandimwe babo bakoraga imirimo mu nzu y’Imana, bose hamwe bari magana inani na makumyabiri na babiri; na Adaya mwene Yerohamu mwene Pelaliya mwene Amusi mwene Zekariya mwene Pashuri mwene Malikiya,
13  n’abavandimwe be bari abatware b’amazu ya ba sekuruza, bose hamwe bari magana abiri na mirongo ine na babiri; na Amashisayi mwene Azareli mwene Ahuzayi mwene Meshilemoti mwene Imeri,
14  n’abavandimwe babo, abagabo b’abanyambaraga kandi b’intwari, bose hamwe bari ijana na makumyabiri n’umunani; kandi bari bafite umutware witwaga Zabudiyeli wakomokaga mu muryango w’abakomeye.
15  Mu Balewi hari Shemaya mwene Hashubu mwene Azirikamu mwene Hashabiya mwene Buni,
16  na Shabetayi na Yozabadi bo mu batware b’Abalewi, bagenzuraga imirimo itari iyo mu nzu y’Imana y’ukuri;
17  na Mataniya mwene Mika mwene Zabudi mwene Asafu waririmbishaga indirimbo zo gusingiza, agasingiza Imana mu gihe cy’isengesho, na Bakibukiya wari uwa kabiri mu bavandimwe be, na Abuda mwene Shamuwa mwene Galali mwene Yedutuni.
18  Abalewi bose bari batuye mu murwa wera bari magana abiri na mirongo inani na bane.
19  Abarinzi b’amarembo ni Akubu, Talumoni n’abavandimwe babo barindaga amarembo. Bose hamwe bari ijana na mirongo irindwi na babiri.
20  Abasigaye bo mu Bisirayeli no mu batambyi no mu Balewi batuye mu yindi migi yose yo mu ntara y’u Buyuda, buri wese atura muri gakondo ye.
21  Abanetinimu batuye muri Ofeli, kandi Ziha na Gishipa ni bo bari abatware b’Abanetinimu.
22  Umutware w’Abalewi bari batuye muri Yerusalemu ni Uzi mwene Bani mwene Hashabiya mwene Mataniya mwene Mika wo muri bene Asafu b’abaririmbyi, kandi ni we wari ushinzwe umurimo wo mu nzu y’Imana y’ukuri.
23  Umwami yari yarategetse ibyabo, kandi hari harashyizweho gahunda ihamye yo guha abaririmbyi ibyo bakeneraga buri munsi.
24  Petahiya mwene Meshezabeli wo muri bene Zera mwene Yuda ni we wafashaga umwami mu bibazo byose bya rubanda.
25  Naho mu midugudu n’imirima yari iyikikije, hari bamwe muri bene Yuda bari batuye i Kiriyati-Aruba no mu migi yari ihakikije, n’i Diboni n’imigi yari ihakikije, n’i Yekabuzeri n’imidugudu yaho,
26  n’i Yeshuwa n’i Molada n’i Beti-Peleti
27  n’i Hazari-Shuwali n’i Beri-Sheba n’imidugudu yari ihakikije,
28  n’i Sikulagi n’i Mekona n’imidugudu yari ihakikije,
29  no muri Eni-Rimoni n’i Zora n’i Yaramuti
30  n’i Zanowa no muri Adulamu n’imidugudu yaho, n’i Lakishi n’imirima yaho, no muri Azeka n’imigi yari ihakikije. Batura bahereye i Beri-Sheba bageza mu gikombe cya Hinomu.
31  Bene Benyamini na bo batura i Geba n’i Mikimashi no muri Ayiya n’i Beteli n’imidugudu yari ihakikije,
32  no muri Anatoti n’i Nobu no muri Ananiya,
33  n’i Hasori n’i Rama n’i Gitayimu
34  n’i Hadidi n’i Zeboyimu n’i Nebalati
35  n’i Lodi no muri Ono no mu gikombe cy’abanyabukorikori.
36  Kandi bamwe mu Balewi bahoze batuye muri gakondo ya Yuda bagiye guturana n’Ababenyamini.
8  Abantu bose bateranira hamwe ku karubanda imbere y’Irembo ry’Amazi. Hanyuma babwira Ezira umwandukuzi ngo azane igitabo cy’amategeko ya Mose, ayo Yehova yategetse Isirayeli.
2  Nuko ku munsi wa mbere w’ukwezi kwa karindwi, Ezira umutambyi azana amategeko imbere y’iteraniro ry’abagabo n’abagore, n’abandi bantu bose baciye akenge bashobora kumva.
3  Akomeza kubasomera mu gitabo cy’amategeko mu ijwi riranguruye ari ku karubanda imbere y’Irembo ry’Amazi, ahera mu gitondo cya kare ageza ku manywa y’ihangu ari imbere y’abagabo n’abagore n’abandi bose baciye akenge; kandi abantu bose bari bateze amatwi bitonze, bumva ibyasomwaga mu gitabo cy’amategeko.
4  Kandi Ezira umwandukuzi yari ahagaze ahantu hirengeye hari hubakishije ibiti hari hateguriwe uwo munsi; iburyo bwe yari ahagararanye na Matitiya na Shema na Anaya na Uriya na Hilukiya na Maseya, ibumoso hari Pedaya na Mishayeli na Malikiya na Hashumu na Hashibadana na Zekariya na Meshulamu.
5  Nuko Ezira abumbura igitabo abantu bose bamureba, kuko yari ahagaze hejuru asumba abandi bose; kandi akibumbuye abantu bose barahaguruka.
6  Hanyuma Ezira asingiza Yehova Imana y’ukuri, Imana ikomeye, abantu bose bikiriza bazamuye amaboko bati “Amen! Amen!” maze bikubita imbere ya Yehova bubamye.
7  Kandi Yeshuwa na Bani na Sherebiya na Yamini na Akubu na Shabetayi na Hodiya na Maseya na Kelita na Azariya na Yozabadi na Hanani na Pelaya n’Abalewi, basobanuriraga abantu ayo mategeko abantu bahagaze.
8  Bakomeza gusoma mu gitabo mu ijwi riranguruye, basoma amategeko y’Imana y’ukuri, barayasobanura kandi barayumvikanisha, bakomeza gufasha abantu gusobanukirwa ibyasomwaga.
9  Nehemiya wari Tirushata na Ezira umutambyi akaba n’umwandukuzi, n’Abalewi bigishaga abantu, babwira abantu bose bati “uyu ni umunsi werejwe Yehova Imana yanyu. Ntimuboroge cyangwa ngo murire.” Kuko abantu bose bariraga mu gihe bumvaga amagambo yo mu mategeko.
10  Akomeza ababwira ati “mugende murye ibibyibushye, munywe n’ibiryoshye kandi mwoherereze ibyokurya abadafite icyo bateguriwe, kuko uyu ari umunsi werejwe Umwami wacu, kandi ntimubabare, kuko ibyishimo bituruka kuri Yehova ari igihome cyanyu.”
11  Nuko Abalewi babwira abantu bose ngo baceceke, bati “mutuze kuko uyu ari umunsi wera, kandi ntimubabare.”
12  Nuko abantu bose bararya baranywa, boherereza abandi ibyokurya kandi bakomeza kunezerwa cyane, kuko bari basobanukiwe amagambo babwiwe.
13  Ku munsi wa kabiri abatware b’amazu ya ba sekuruza b’abantu bose n’abatambyi n’Abalewi, bateranira aho Ezira umwandukuzi yari ari kugira ngo basobanukirwe amagambo yo mu mategeko.
14  Nuko basanga mu mategeko Yehova yategetse binyuze kuri Mose handitswemo ko Abisirayeli bagombaga kuba mu ngando mu gihe cy’umunsi mukuru wabaga mu kwezi kwa karindwi,
15  kandi ko bagombaga gutangaza mu migi yabo yose n’i Yerusalemu bati “mujye mu karere k’imisozi miremire muzane amashami y’imyelayo n’amashami y’ibiti bivamo amavuta, n’amashami y’igiti cy’umuhadasi n’amashami y’imikindo n’amashami y’ibiti by’amababi menshi kugira ngo muyubakishe ingando, nk’uko byanditswe.”
16  Abantu baragenda barayazana bubaka ingando, buri wese yubaka ku gisenge cy’inzu ye no mu ngo zabo no mu ngo zombi z’inzu y’Imana y’ukuri, no ku karubanda imbere y’Irembo ry’Amazi no ku karubanda imbere y’Irembo rya Efurayimu.
17  Nuko iteraniro ryose ry’abavuye mu bunyage ryubaka ingando, maze riba muri izo ngando. Kandi Abisirayeli ntibari barigeze babigenza batyo uhereye mu gihe cya Yosuwa mwene Nuni kugeza uwo munsi, ku buryo abantu banezerewe cyane.
18  Buri munsi basomaga igitabo cy’amategeko y’Imana y’ukuri mu ijwi riranguruye, kuva ku munsi wa mbere kugeza ku munsi wa nyuma; nuko bamara iminsi irindwi bizihiza uwo munsi mukuru, maze ku munsi wa munani habaho ikoraniro ryihariye nk’uko byategetswe.
9  Ku munsi wa makumyabiri n’ine w’uko kwezi, Abisirayeli bateranira hamwe maze biyiriza ubusa, bambara ibigunira bitera n’umukungugu.
2  Nuko abagize urubyaro rwa Isirayeli bitandukanya n’abanyamahanga bose, barahaguruka batura ibyaha byabo n’ibicumuro bya ba sekuruza.
3  Bahagarara aho bari bari maze bamara amasaha atatu basoma mu gitabo cy’amategeko ya Yehova Imana yabo mu ijwi riranguruye, bamara andi masaha atatu batura ibyaha byabo, bunamira Yehova Imana yabo.
4  Nuko Yeshuwa na Bani na Kadimiyeli na Shebaniya na Buni na Sherebiya na Bani na Kenani bahagarara ahantu hirengeye Abalewi bahagararaga, maze batakambira Yehova Imana yabo mu ijwi riranguruye.
5  Hanyuma Yeshuwa na Kadimiyeli na Bani na Hashabuneya na Sherebiya na Hodiya na Shebaniya na Petahiya b’Abalewi baravuga bati “nimuhaguruke musingize Yehova Imana yanyu iteka ryose. Nibasingize izina ryawe ry’icyubahiro, risumba gushimwa no gusingizwa kose.
6  “Ni wowe Yehova wenyine; ni wowe waremye ijuru, ndetse ijuru risumba andi majuru n’ingabo zaryo zose, ni wowe waremye isi n’ibiyirimo byose n’inyanja n’ibizirimo byose; ni wowe ubibeshaho byose kandi ingabo zo mu ijuru ni wowe zunamira.
7  Ni wowe Yehova Imana y’ukuri, watoranyije Aburamu ukamuvana muri Uri y’Abakaludaya maze izina rye ukarihindura Aburahamu.
8  Wabonye ko umutima we ugutunganiye, maze ugirana na we isezerano ryo kumuha igihugu cy’Abanyakanani n’Abaheti n’Abamori n’Abaperizi n’Abayebusi n’Abagirugashi, ukagiha urubyaro rwe; kandi ibyo wavuze warabishohoje kuko ukiranuka.
9  “Wabonye imibabaro ba sogokuruza bahuye na yo muri Egiputa, wumva no gutaka kwabo igihe bari ku Nyanja Itukura.
10  Hanyuma ukorera ibimenyetso n’ibitangaza kuri Farawo no ku bagaragu be bose no ku bantu bo mu gihugu cye bose, kuko wari uzi ibyo babakoreraga babitewe n’ubwibone, maze wihesha izina rikomeye nk’uko bimeze ubu.
11  Inyanja uyigabanyamo kabiri imbere yabo, kugira ngo bambuke banyuze mu nyanja ku butaka bwumutse; abari babakurikiye ubaroha imuhengeri bamera nk’ibuye riroshywe mu mazi maremare.
12  Wabayobozaga inkingi y’igicu ku manywa, nijoro ukabayoboza inkingi y’umuriro kugira ngo ubamurikire mu nzira bagombaga kunyuramo.
13  Wamanukiye ku musozi wa Sinayi maze uvugana na bo uri mu ijuru, ubagezaho amategeko akiranuka n’amateka y’ukuri n’amabwiriza meza, n’ibyo wategetse.
14  Kandi wabamenyesheje isabato yawe yera n’amabwiriza n’amateka n’amategeko wategetse binyuze ku mugaragu wawe Mose.
15  Barashonje ubaha ibyokurya bivuye mu ijuru, bagize inyota ubaha amazi yo kunywa uyakuye mu rutare, maze urababwira ngo bagende bigarurire igihugu warahiye ko uzabaha, ukabirahira uzamuye ukuboko kwawe.
16  “Ariko bo na ba sogokuruza bagaragaje ubwibone bashinga amajosi, ntibumvira amategeko yawe.
17  Nuko banga kumvira, ntibibuka ibikorwa bitangaje wabakoreye, ahubwo bashinga amajosi maze bishyiriraho umutware wo kubasubiza mu buretwa muri Egiputa. Ariko ntiwabatereranye kubera ko uri Imana ikunda kubabarira, igira imbabazi n’impuhwe, itinda kurakara kandi ifite ineza nyinshi yuje urukundo.
18  Igihe biremeraga igishushanyo kiyagijwe cy’ikimasa bakavuga bati ‘iyi ni yo Mana yawe yagukuye mu gihugu cya Egiputa,’ kandi bagakomeza gukora ibikorwa bikabije by’agasuzuguro,
19  wowe ubwawe ntiwigeze ubata mu butayu kubera ko ugira imbabazi nyinshi. Inkingi y’igicu ntiyigeze ireka kubayobora ku manywa, n’inkingi y’umuriro ntiyigeze ireka kubamurikira nijoro mu nzira bagombaga kunyuramo.
20  Wabahaye umwuka wawe mwiza kugira ngo bagire amakenga, ntiwabima manu yo kurya kandi bagize inyota ubaha amazi.
21  Wabahaye ibyokurya mu gihe cy’imyaka mirongo ine bamaze mu butayu. Nta cyo bigeze babura. Imyambaro yabo ntiyigeze isaza n’ibirenge byabo ntibyabyimbye.
22  “Wabagabiye ubwami n’amahanga, ubugabanyamo imigabane, ku buryo bigaruriye igihugu cya Sihoni n’igihugu cy’umwami wa Heshiboni n’igihugu cya Ogi umwami w’i Bashani.
23  Abana babo wabagize benshi bangana n’inyenyeri zo mu ijuru, hanyuma ubajyana mu gihugu wari warasezeranyije ba sekuruza ko uzakibaha bakacyigarurira.
24  Nuko abana babo binjira muri icyo gihugu baracyigarurira, banesha Abanyakanani bari bagituyemo, ndetse ubagabiza abami babo n’abaturage bo muri icyo gihugu, ngo babakoreshe icyo bashaka.
25  Bigarurira imigi igoswe n’inkuta n’ubutaka burumbuka, bigarurira n’amazu yuzuye ibintu byiza byose n’ibitega by’amazi byacukuwe, n’inzabibu n’imyelayo n’ibiti byinshi byera imbuto ziribwa, maze bararya barahaga, barabyibuha kandi baranezerwa kubera ineza yawe nyinshi.
26  “Nyamara banze kumvira maze bakwigomekaho, bakomeza gutera umugongo amategeko yawe, bica n’abahanuzi bawe bababuriraga ngo bakugarukire, kandi bakomeza gukora ibikorwa bikabije by’agasuzuguro.
27  Ni cyo cyatumye ubahana mu maboko y’abanzi babo, bagakomeza kubateza amakuba; ariko iyo babaga bageze muri ayo makuba baragutakambiraga nawe ukabumva uri mu ijuru, maze kubera impuhwe zawe nyinshi ukaboherereza abo kubakiza bakabavana mu maboko y’abanzi babo.
28  “Ariko iyo babaga bamaze gutuza, bongeraga gukora ibibi mu maso yawe, nawe ukabahana mu maboko y’abanzi babo, bakabakandamiza. Hanyuma baragarukaga bakagutabaza nawe ukabumva uri mu ijuru, maze ukabakiza kenshi kubera impuhwe zawe nyinshi.
29  Nubwo wababuriraga ngo bagarukire amategeko yawe, bagaragazaga ubwibone ntibumvire amategeko yawe; baracumuraga ntibakurikize imanza zawe, kandi ari zo zabeshaho umuntu aramutse azikurikije. Bakomezaga kwinangira bagaterura intugu, bagashinga amajosi maze ntibumvire.
30  Nyamara wabihanganiye imyaka myinshi, ubaburira ukoresheje umwuka wawe binyuze ku bahanuzi bawe, ariko ntibumvira. Amaherezo waje kubahana mu maboko y’abantu bo mu bihugu.
31  Kandi ntiwabarimbuye cyangwa ngo ubatererane bitewe n’impuhwe zawe nyinshi, kuko uri Imana igira imbabazi n’impuhwe.
32  “None rero Mana yacu, Mana ikomeye, ifite imbaraga kandi iteye ubwoba, wowe ukomeza isezerano kandi ukagaragaza ineza yuje urukundo, ingorane zose twagize, twe n’abami bacu n’abatware bacu n’abatambyi bacu n’abahanuzi bacu na ba sogokuruza n’abagize ubwoko bwawe bose, uhereye mu gihe cy’abami ba Ashuri kugeza uyu munsi, ntubone ko zoroheje.
33  Ariko wowe urakiranuka mu byatubayeho byose kuko wagaragaje ubudahemuka mu byo wakoze, ahubwo ni twe twakoze ibibi.
34  Kandi abami bacu n’abatware bacu n’abatambyi bacu ndetse na ba sogokuruza ntibakurikije amategeko yawe cyangwa ngo bite ku byo wategetse; nta n’ubwo bitondeye ibyo wahamije ubaburira.
35  Mu gihe cy’ubwami bwabo, igihe banezererwaga ibintu byiza byinshi bari mu gihugu kigari kandi gishishe wari warabahaye, ntibagukoreye cyangwa ngo bahindukire bareke ibikorwa byabo bibi.
36  None dore turi abagaragu, kandi iki gihugu wahaye ba sogokuruza ngo barye imbuto zacyo n’ibintu byiza byo muri cyo, tukirimo turi abagaragu,
37  n’umusaruro wacyo utubutse wikubirwa n’abami washyiriyeho kudutegeka bitewe n’ibyaha byacu, kandi badutwara uko bashaka twe n’amatungo yacu; none turi mu makuba menshi.
38  “Kubera ibyo byose rero, dufashe ibyemezo bidakuka tubishyira mu nyandiko, kandi iyo nyandiko iteweho ikashe n’abatware, Abalewi n’abatambyi bacu.”
7  Urukuta rukimara kuzura, nahise nteraho inzugi. Hanyuma hashyirwaho abarinzi b’amarembo n’abaririmbyi n’Abalewi.
2  Inshingano yo kuyobora Yerusalemu nayihaye Hanani umuvandimwe wanjye na Hananiya umutware w’Ingoro, kuko yari umuntu wiringirwa kandi utinya Imana y’ukuri kurusha abandi benshi.
3  Nuko ndababwira nti “amarembo ya Yerusalemu ntagomba gukingurwa izuba ritaracana; kandi igihe bazaba bahagaze ku marembo, bajye bakinga inzugi bazidanangire. Kandi mujye mushyiraho abarinzi bo mu baturage b’i Yerusalemu, buri wese ahagarare aho arindira imbere y’inzu ye.”
4  Uwo mugi wari mugari, ari munini kandi urimo abantu bake; nta n’amazu yari yakubatswe.
5  Ariko Imana yanjye inshyira mu mutima igitekerezo cyo gukoranya ibikomangoma n’abatware n’abandi baturage kugira ngo biyandikishe hakurikijwe ibisekuru byabo. Nuko mbona igitabo cyanditswemo abaje mbere hakurikijwe ibisekuru byabo, nsanga handitswemo ibi bikurikira:
6  Aba ni bo bari batuye muri iyo ntara kandi ni bo bavuye mu bunyage, abo Nebukadinezari umwami w’i Babuloni yajyanye mu bunyage hanyuma bakagaruka i Yerusalemu n’i Buyuda, buri wese akajya mu mugi we;
7  ni bo bazanye na Zerubabeli, Yeshuwa, Nehemiya, Azariya, Ramiya, Nahamani, Moridekayi, Bilushani, Misipereti, Bigivayi, Nehumu na Bayana. Dore umubare w’abagabo b’Abisirayeli:
8  bene Paroshi bari ibihumbi bibiri n’ijana na mirongo irindwi na babiri;
9  bene Shefatiya bari magana atatu na mirongo irindwi na babiri;
10  bene Ara bari magana atandatu na mirongo itanu na babiri;
11  bene Pahati-Mowabu, bo muri bene Yeshuwa na Yowabu bari ibihumbi bibiri na magana inani na cumi n’umunani;
12  bene Elamu bari igihumbi na magana abiri na mirongo itanu na bane;
13  bene Zatu bari magana inani na mirongo ine na batanu;
14  bene Zakayi bari magana arindwi na mirongo itandatu;
15  bene Binuwi bari magana atandatu na mirongo ine n’umunani;
16  bene Bebayi bari magana atandatu na makumyabiri n’umunani;
17  bene Azigadi bari ibihumbi bibiri na magana atatu na makumyabiri na babiri;
18  bene Adonikamu bari magana atandatu na mirongo itandatu na barindwi;
19  bene Bigivayi bari ibihumbi bibiri na mirongo itandatu na barindwi;
20  bene Adini bari magana atandatu na mirongo itanu na batanu;
21  bene Ateri wo mu muryango wa Hezekiya bari mirongo cyenda n’umunani;
22  bene Hashumu bari magana atatu na makumyabiri n’umunani;
23  bene Bezayi bari magana atatu na makumyabiri na bane;
24  bene Harifu bari ijana na cumi na babiri;
25  bene Gibeyoni bari mirongo cyenda na batanu;
26  abagabo b’i Betelehemu n’i Netofa bari ijana na mirongo inani n’umunani;
27  abagabo bo muri Anatoti bari ijana na makumyabiri n’umunani;
28  abagabo b’i Beti-Azimaveti bari mirongo ine na babiri;
29  abagabo b’i Kiriyati-Yeyarimu n’i Kefira n’i Beroti bari magana arindwi na mirongo ine na batatu;
30  abagabo b’i Rama n’i Geba bari magana atandatu na makumyabiri n’umwe;
31  abagabo b’i Mikimasi bari ijana na makumyabiri na babiri;
32  abagabo b’i Beteli no muri Ayi bari ijana na makumyabiri na batatu;
33  abagabo b’i Nebo yindi bari mirongo itanu na babiri;
34  bene Elamu wundi bari igihumbi na magana abiri na mirongo itanu na bane;
35  bene Harimu bari magana atatu na makumyabiri;
36  ab’i Yeriko bari magana atatu na mirongo ine na batanu;
37  ab’i Lodi n’i Hadidi no muri Ono bari magana arindwi na makumyabiri n’umwe;
38  ab’i Senaya bari ibihumbi bitatu na magana cyenda na mirongo itatu.
39  Abatambyi: bene Yedaya wo mu muryango wa Yeshuwa bari magana cyenda na mirongo irindwi na batatu;
40  bene Imeri bari igihumbi na mirongo itanu na babiri;
41  bene Pashuri bari igihumbi na magana abiri na mirongo ine na barindwi;
42  bene Harimu bari igihumbi na cumi na barindwi.
43  Abalewi: bene Yeshuwa, bene Kadimiyeli bo mu muryango wa Hodeva bari mirongo irindwi na bane.
44  Abaririmbyi bene Asafu bari ijana na mirongo ine n’umunani.
45  Abarinzi b’amarembo, bene Shalumu, bene Ateri, bene Talumoni, bene Akubu, bene Hatita, bene Shobayi, bari ijana na mirongo itatu n’umunani.
46  Abanetinimu: bene Ziha, bene Hasufa, bene Tabawoti,
47  bene Kerosi, bene Siya, bene Padoni,
48  bene Lebana, bene Hagaba, bene Shalumayi,
49  bene Hanani, bene Gideli, bene Gahari,
50  bene Reyaya, bene Resini bene Nekoda,
51  bene Gazamu, bene Uza, bene Paseya,
52  bene Besayi, bene Mewunimu, bene Nefushesimu,
53  bene Bakibuki, bene Hakufa, bene Harihuri,
54  bene Baziliti, bene Mehida, bene Harisha,
55  bene Barikosi, bene Sisera, bene Tema,
56  bene Neziya, bene Hatifa.
57  Abahungu b’abagaragu ba Salomo: bene Sotayi, bene Sofereti, bene Perida,
58  bene Yala, bene Darikoni, bene Gideli,
59  bene Shefatiya, bene Hatili, bene Pokereti-Hazebayimu, bene Amoni.
60  Abanetinimu bose hamwe n’abahungu b’abagaragu ba Salomo bari magana atatu na mirongo cyenda na babiri.
61  Aba ni bo baturutse i Telimela, i Teliharisha, i Kerubu, muri Adoni no muri Imeri, ni bo batashoboye kumenya imiryango ya ba sekuruza n’inkomoko yabo, niba barakomokaga muri Isirayeli:
62  bene Delaya, bene Tobiya na bene Nekoda bari magana atandatu na mirongo ine na babiri.
63  Mu batambyi: bene Habaya, bene Hakozi, bene Barizilayi washatse umugore mu bakobwa ba Barizilayi w’i Gileyadi, maze akitirirwa izina ryabo.
64  Abo ni bo bashatse mu gitabo bandikwagamo kugira ngo bagaragarize mu ruhame igisekuru cyabo, ariko ntibibonamo, bituma bahagarikwa ku murimo w’ubutambyi kuko babonwaga ko bahumanye.
65  Ni yo mpamvu Tirushata yababwiye ko batagombaga kurya ku bintu byera cyane, kugeza igihe hari kuza umutambyi ufite Urimu na Tumimu.
66  Iteraniro ryose hamwe ryari ibihumbi mirongo ine na bibiri na magana atatu na mirongo itandatu,
67  hatabariwemo abagaragu babo n’abaja babo bari ibihumbi birindwi na magana atatu na mirongo itatu na barindwi; kandi bari bafite abaririmbyi b’abagabo n’abagore magana abiri na mirongo ine na batanu.
68  Amafarashi yabo yari magana arindwi na mirongo itatu n’atandatu, n’inyumbu zabo zari magana abiri na mirongo ine n’eshanu.
69  Ingamiya zari magana ane na mirongo itatu n’eshanu, naho indogobe zari ibihumbi bitandatu na magana arindwi na makumyabiri.
70  Hari bamwe mu batware b’amazu ya ba sekuruza batanze ibyo gushyigikira umurimo. Tirushata ubwe yatanze idarakama igihumbi za zahabu zo gushyira mu bubiko, n’amabakure mirongo itanu n’amakanzu magana atanu na mirongo itatu y’abatambyi.
71  Kandi bamwe mu batware b’amazu ya ba sekuruza batanze idarakama ibihumbi makumyabiri za zahabu na mina ibihumbi bibiri na magana abiri z’ifeza, zo gushyira mu isanduku yo gushyigikira umurimo.
72  Abasigaye bo muri rubanda batanze idarakama ibihumbi makumyabiri za zahabu, mina ibihumbi bibiri z’ifeza n’amakanzu mirongo itandatu n’arindwi y’abatambyi.
73  Nuko abatambyi n’Abalewi n’abarinzi b’amarembo n’abaririmbyi n’abandi bantu bamwe bo muri rubanda, n’Abanetinimu n’Abisirayeli bose, batura mu migi yabo. Ukwezi kwa karindwi kwageze Abisirayeli baramaze kugera mu migi yabo.
6  Sanibalati, Tobiya, Geshemu w’Umwarabu n’abandi banzi bacu bumvise ko nongeye kubaka urukuta, kandi ko nta cyuho na kimwe cyari gisigaye (nubwo icyo gihe nari ntaratera inzugi ku marembo),
2  Sanibalati na Geshemu bahita bantumaho bati “ngwino duhurire muri umwe mu midugudu yo mu kibaya cya Ono.” Ariko bari bafite umugambi wo kungirira nabi.
3  Nanjye mbatumaho intumwa nti “umurimo nkora urakomeye, sinshobora kumanuka. Nta mpamvu yatuma mpagarika umurimo ngo manuke mbasange.”
4  Ariko bantumaho incuro enye zose bambwira ayo magambo, nanjye nkabasubiza ntyo.
5  Hanyuma ku ncuro ya gatanu Sanibalati antumaho umugaragu we ngo ambwire ayo magambo, afite n’urwandiko rufunguye mu ntoki ze.
6  Rwari rwanditswemo ngo “biravugwa mu mahanga, ndetse na Geshemu arabivuga, ko wowe n’Abayahudi mufite umugambi wo kwigomeka, akaba ari na yo mpamvu mwubaka urwo rukuta. Kandi biravugwa ko ugiye kubabera umwami.
7  Biravugwa kandi ko hari abahanuzi washyizeho kugira ngo bakwamamaze muri Yerusalemu hose bavuga bati ‘mu Buyuda hari umwami!’ None rero, kubera ko izo nkuru zitazabura kugera ku mwami, ngwino tujye inama.”
8  Ariko mutumaho nti “ibyo uvuga ntibyigeze bibaho, ahubwo ni ibyo wihimbiye mu mutima wawe.”
9  Bose bageragezaga kudutera ubwoba bavuga bati “amaboko yabo azatentebuka maze bareke gukora uwo murimo.” Ariko ndakwinginze, ukomeze amaboko yanjye.
10  Nuko ninjira mu nzu ya Shemaya mwene Delaya mwene Mehetabeli, wari wikingiranye. Arambwira ati “duhurire mu nzu y’Imana y’ukuri, mu rusengero maze dukinge inzugi z’urusengero kuko bagiye kuza kukwica, ndetse bari buze kukwica nijoro.”
11  Ariko ndavuga nti “ese umugabo nkanjye yahunga? Kandi se ni nde muntu nkanjye wakwinjira mu rusengero agakomeza kubaho? Sininjiramo!”
12  Nuko mbigenzuye mbona ko atari Imana yari yamutumye, ahubwo ko yari yampanuriye ibyo bitewe n’uko Tobiya na Sanibalati bari bamuguriye.
13  Bari bamuguriye kugira ngo ntinye mbikore, kandi nimbikora bimbere icyaha, maze babyuririreho babone impamvu yo kumparabika maze banteshe agaciro.
14  Mana yanjye, wibuke ibyo Tobiya na Sanibalati bakoze byose, kandi wibuke umuhanuzikazi Nowadiya n’abandi bahanuzi bahoraga bagerageza kuntera ubwoba.
15  Amaherezo urukuta rwaje kuzura ku munsi wa makumyabiri n’itanu w’ukwezi kwa Eluli, mu minsi mirongo itanu n’ibiri.
16  Nuko abanzi bacu bose babyumvise n’amahanga yose yari adukikije abibonye, bakorwa n’isoni cyane, bamenya ko Imana yacu ari yo yatumye uwo murimo urangira.
17  Nanone muri iyo minsi, abatware b’i Buyuda bohererezaga Tobiya inzandiko nyinshi, na Tobiya akaboherereza izindi.
18  Abantu benshi b’i Buyuda bari baragiranye na we indahiro kubera ko yari umukwe wa Shekaniya mwene Ara, kandi umuhungu we Yehohanani yari yarashatse umukobwa wa Meshulamu mwene Berekiya.
19  Ndetse bahoraga bamuvuga neza imbere yanjye, kandi bakajya bamubwira ibyo navuze. Tobiya yahoraga anyoherereza inzandiko zo kuntera ubwoba.
13  Uwo munsi basoma mu gitabo cya Mose abantu bateze amatwi, hanyuma basanga handitswemo ko Abamoni n’Abamowabu batagombaga kuza mu iteraniro ry’Imana y’ukuri kugeza ibihe bitarondoreka,
2  kuko batasanganije Abisirayeli umugati n’amazi, ahubwo bakagurira Balamu ngo abavume. Ariko uwo muvumo Imana yacu yawuhinduyemo umugisha.
3  Nuko bamaze kumva iryo tegeko, bahita batandukanya Abisirayeli n’abanyamahanga bose.
4  Mbere y’ibyo, Eliyashibu umutambyi wari ushinzwe ibyumba byo kuriramo by’inzu y’Imana yacu, akaba yari na mwene wabo wa Tobiya,
5  yari yaramutunganyirije icyumba kinini cyo kuriramo cyahoze kibikwamo amaturo y’ibinyampeke yatangwaga buri gihe, n’ububani n’ibikoresho, n’icya cumi cy’ibinyampeke na divayi nshya n’amavuta byari bigenewe Abalewi n’abaririmbyi n’abarinzi b’amarembo, hamwe n’ituro ryari rigenewe abatambyi.
6  Muri icyo gihe cyose sinari i Yerusalemu, kuko mu mwaka wa mirongo itatu n’ibiri w’ingoma ya Aritazerusi umwami wa Babuloni, nasubiye ku mwami maze nyuma y’igihe nsaba umwami uruhushya ngo ngende.
7  Nuko ngeze i Yerusalemu mbona ibibi Eliyashibu yakoze, kuko yari yaratunganyirije Tobiya icyumba mu rugo rw’inzu y’Imana y’ukuri.
8  Ibyo birambabaza cyane, maze ibikoresho byose byo mu nzu ya Tobiya mbisohora muri icyo cyumba cyo kuriramo mbijugunya hanze.
9  Hanyuma ntanga itegeko basukura ibyumba byo kuriramo, maze ngaruramo ibikoresho byo mu nzu y’Imana y’ukuri, n’amaturo y’ibinyampeke n’ububani.
10  Nanone nasanze Abalewi batarahabwaga imigabane yabo, ku buryo Abalewi n’abaririmbyi bakoraga umurimo bari barigendeye, buri wese yaragiye mu murima we.
11  Nuko ngaya abatware ndababwira nti “kuki mwirengagije inzu y’Imana y’ukuri?” Hanyuma ndabakoranya mbasubiza mu myanya yabo.
12  Abayuda bose bazana mu bubiko icya cumi cy’ibinyampeke na divayi nshya n’amavuta.
13  Nuko ubwo bubiko mbushinga Shelemiya umutambyi na Sadoki umwandukuzi na Pedaya w’Umulewi, bungirijwe na Hanani mwene Zakuri mwene Mataniya, kuko bari bazwiho kuba inyangamugayo; ni bo bari bashinzwe kugabanya abavandimwe babo ibyo bari bagenewe.
14  Mana yanjye, ujye unyibuka ku bw’ibyo, kandi ntuzibagirwe ibikorwa by’ineza yuje urukundo nakoreye inzu y’Imana yanjye n’abita ku mirimo yayo yose.
15  Muri iyo minsi nabonye mu Buyuda abantu benga imizabibu ku isabato kandi bakazana imitwaro y’ibinyampeke bayihekesheje indogobe, bakazana na divayi n’imizabibu n’imbuto z’umutini n’imizigo y’ubwoko bwose, bakabizana muri Yerusalemu ku munsi w’isabato; nuko ku munsi wo kubigurisha ndabihanangiriza.
16  Kandi abantu b’i Tiro bari batuye mu mugi bazanaga muri Yerusalemu amafi n’ibicuruzwa by’ubwoko bwose bakabigurisha Abayuda ku isabato.
17  Nuko ngaya abanyacyubahiro b’i Buyuda ndababwira nti “ibyo mukora ni bibi; mugeze n’aho muhumanya umunsi w’isabato?
18  Ese ibyo si byo ba sokuruza bakoze bigatuma Imana yacu iduteza aya makuba yose, ikayateza n’uyu mugi? None dore uburakari bugurumanira Isirayeli mubwongereye muhumanya isabato.”
19  Nuko mbere y’uko isabato itangira, butangiye kwira ku marembo ya Yerusalemu, mpita ntanga itegeko maze inzugi zirakingwa. Hanyuma mbabwira ko batagomba kuzikingura isabato itararangira, kandi nshyira bamwe mu bagaragu banjye ku marembo kugira ngo hatagira umuzigo winjira ku munsi w’isabato.
20  Ibyo byatumye abacuruzi n’abagurishaga ibicuruzwa by’ubwoko bwose barara hanze ya Yerusalemu ku ncuro ya mbere, ndetse no ku ya kabiri.
21  Nuko ndabihanangiriza, ndababwira nti “kuki murara inyuma y’urukuta? Nimwongera nzabafata.” Kuva ubwo ntibongera kugaruka ku isabato.
22  Hanyuma mbwira Abalewi ko bagomba guhora biyeza maze bakaza bakarinda amarembo kugira ngo beze umunsi w’isabato. Mana yanjye, ibyo na byo ujye ubinyibukira, kandi ungirire impuhwe kuko ineza yawe yuje urukundo ari nyinshi.
23  Nanone muri iyo minsi nabonye Abayahudi bari barashatse abagore b’Abanyashidodi n’Abamoni n’Abamowabu.
24  Kimwe cya kabiri cy’abana babo bavugaga ururimi rw’Abanyashidodi, kandi nta n’umwe muri bo wari uzi kuvuga ururimi rw’Abayahudi, ahubwo bavugaga ururimi rw’abantu bo mu mahanga atandukanye.
25  Nuko ndabagaya kandi ndabavuma, ndetse nkubita abagabo bamwe bo muri bo mbapfura n’umusatsi, maze mbarahiza Imana nti “abakobwa banyu ntimuzabashyingire abahungu babo, kandi ntimuzemere ko abahungu banyu bashaka abakobwa babo cyangwa ngo namwe mubashake.
26  Mbese si bo batumye Salomo umwami wa Isirayeli akora ibyaha? Nubwo mu mahanga yose nta mwami wahwanye na we, agakundwa n’Imana ye ikamugira umwami ngo ategeke Isirayeli yose, ariko na we abagore b’abanyamahanga batumye akora icyaha.
27  Ntibyumvikana ukuntu namwe mutinyuka gukora ishyano nk’iryo mugahemukira Imana yacu, mushaka abagore b’abanyamahanga!”
28  Umwe muri bene Yoyada mwene Eliyashibu umutambyi mukuru yari umukwe wa Sanibalati w’Umuhoroni. Nuko ndamwirukana.
29  Mana yanjye, ubibuke bitewe n’uko bahumanyije ubutambyi n’isezerano ry’ubutambyi n’iry’Abalewi.
30  Nuko ndabeza mbakuramo ikintu cyose cy’amahanga kandi nshyira abatambyi n’Abalewi ku mirimo yabo, buri wese ajya ku murimo we,
31  ndetse ntanga itegeko ngo bajye bazana inkwi mu bihe byagenwe, bazane n’imbuto z’umuganura zihishije. Mana yanjye, ujye unyibuka ungirire neza.
5  Nuko abagabo n’abagore babo batera hejuru bitotombera abavandimwe babo b’Abayahudi.
2  Bamwe baravugaga bati “abahungu bacu n’abakobwa bacu tubatangaho ingwate kugira ngo tubone ibinyampeke byo kurya maze tubeho.”
3  Abandi bakavuga bati “imirima yacu n’inzabibu zacu n’amazu yacu tubitangaho ingwate kugira ngo tuzabone ibinyampeke mu gihe cy’inzara.”
4  Naho abandi bakavuga bati “twagujije amafaranga kugira ngo tubone ikoro ry’umwami, tugwatiriza imirima yacu n’inzabibu zacu.
5  Kandi twe n’abavandimwe bacu turi bamwe, abahungu bacu n’abahungu babo na bo ni bamwe, none dore abahungu bacu n’abakobwa bacu tugiye kubamara tubagira abagaragu n’abaja, ndetse hari bamwe mu bakobwa bacu bamaze kuba abaja; nta n’ubundi bushobozi dufite kuko imirima yacu n’inzabibu zacu bifitwe n’abandi.”
6  Maze kumva ayo magambo bavugaga batera hejuru bitotomba, ndarakara cyane.
7  Mbitekerezaho mu mutima wanjye, nuko ngaya abakomeye n’abatware, ndababwira nti “buri wese muri mwe ashakira indonke ku muvandimwe we.” Nuko ntumiza iteraniro rinini kubera bo.
8  Ndababwira nti “twakoze uko dushoboye kose ducungura abavandimwe bacu b’Abayahudi bari baraguzwe n’amahanga; none se namwe murashaka kugurisha abavandimwe banyu ngo abe ari twe tubacungura?” Babyumvise baraceceka, babura icyo bavuga.
9  Nkomeza mbabwira nti “ibyo mukora ibyo si byiza. Mbese ntimwari mukwiriye kugenda mutinya Imana yacu, kugira ngo tudakomeza gutukwa n’amahanga atwanga?
10  Jye ubwanjye n’abavandimwe banjye n’abagaragu banjye tubaguriza amafaranga n’ibinyampeke. None rero, tureke kuguriza abantu tubaka inyungu.
11  Ndabinginze, kuva uyu munsi mubasubize imirima yabo, inzabibu zabo, imyelayo yabo n’amazu yabo, kandi mubasubize kimwe cy’ijana mwabakagaho inyungu ku mafaranga n’impeke na divayi nshya n’amavuta.”
12  Babyumvise baravuga bati “tuzabibasubiza kandi nta kindi tuzabishyuza. Tuzabikora nk’uko ubivuze.” Nuko mpamagara abatambyi ndabarahiza, ko bazakora ibihuje n’iryo jambo.
13  Hanyuma nkunkumura umwambaro wo mu gituza cyanjye, maze ndavuga nti “uku abe ari ko Imana ikunkumura umuntu wese utazasohoza iri jambo, imukure mu nzu ye no mu bintu yaronse; uku azabe ari ko akunkumurwa asigarire aho.” Iteraniro ryose ribyumvise riravuga riti “Amen!” Nuko basingiza Yehova. Hanyuma abantu baherako bakora ibihuje n’iryo jambo.
14  Nanone uhereye umunsi nagiriwe guverineri wabo mu gihugu cy’u Buyuda, kuva mu mwaka wa makumyabiri kugeza mu mwaka wa mirongo itatu n’ibiri w’ingoma y’umwami Aritazerusi, ni ukuvuga mu gihe cy’imyaka cumi n’ibiri, jye n’abavandimwe banjye ntitwigeze turya ibyokurya bigenewe guverineri.
15  Ababaye ba guverineri mbere yanjye bananizaga abantu, buri munsi bakabaka shekeli mirongo ine zo kugura ibyokurya na divayi; n’abagaragu babo batwazaga abantu igitugu. Ariko jyewe sinigeze ngenza ntyo kuko ntinya Imana.
16  Ikindi kandi, natanze amaboko yanjye mu murimo wo kubaka uru rukuta, kandi abagaragu banjye bose barahahuriye maze bakora umurimo, nyamara nta murima twigeze duhabwa.
17  Kandi Abayahudi n’abatware, bose hamwe bakaba bari ijana na mirongo itanu, hamwe n’abadusangaga baturutse mu mahanga yari adukikije, bariraga ku meza yanjye.
18  Buri munsi hategurwaga ikimasa kimwe, intama esheshatu z’indobanure n’inyoni, kandi rimwe mu minsi icumi hagategurwa divayi nyinshi z’ubwoko bwose. Nyamara nubwo byari bimeze bityo, sinigeze nsaba ibyokurya bigenewe guverineri, kuko aba bantu bakoraga umurimo uruhije.
19  Mana yanjye, ujye unyibuka ungirire neza ku bw’ibyo nakoreye aba bantu byose.
1  Aya ni yo magambo ya Nehemiya mwene Hakaliya: mu kwezi kwa Kisilevu, mu mwaka wa makumyabiri, nari mu ngoro i Shushani.
2  Nuko Hanani umwe mu bavandimwe banjye, azana n’abandi bagabo baturutse i Buyuda, maze mbabaza amakuru y’Abayahudi barokotse, abasigaye mu bari barajyanywe mu bunyage, mbabaza n’amakuru ya Yerusalemu.
3  Na bo baransubiza bati “abasigaye mu bari barajyanywe mu bunyage bari mu ntara y’u Buyuda, bari mu mimerere ibabaje cyane kandi baratukwa; inkuta za Yerusalemu zarasenyutse kandi amarembo yayo yakongowe n’umuriro.”
4  Nkimara kubyumva nicara hasi ndarira, maze mara iminsi mboroga niyiriza ubusa, ari na ko nkomeza gusenga Imana nyir’ijuru.
5  Nuko ndavuga nti “Yehova Mana nyir’ijuru, Mana ikomeye kandi iteye ubwoba, wowe ukomeza isezerano kandi ukagaragariza ineza yuje urukundo abagukunda bagakomeza amategeko yawe,
6  ndakwinginze, tega amatwi n’amaso yawe arebe, kugira ngo wumve isengesho ry’umugaragu wawe, isengesho nsengera imbere yawe uyu munsi, nsabira abagaragu bawe b’Abisirayeli uko bwije n’uko bukeye, natura ibicumuro Abisirayeli bagucumuyeho. Jye n’inzu ya data twaracumuye.
7  Rwose twaraguhemukiye ntitwakomeza amateka n’amabwiriza n’amategeko wategetse umugaragu wawe Mose.
8  “Ndakwinginze, ibuka ibyo wategetse umugaragu wawe Mose ugira uti ‘nimumpemukira, nanjye nzabatatanyiriza mu mahanga.
9  Nimungarukira mugakomeza amategeko yanjye kandi mukayakurikiza, nubwo muzaba mwaratatanye mukagera ku mpera y’isi, nzabakoranya maze mbavaneyo mbazane ahantu natoranyije kugira ngo mpashyire izina ryanjye rihabe.’
10  Ni abagaragu bawe bakaba n’ubwoko bwawe wacunguje imbaraga zawe nyinshi n’ukuboko kwawe gukomeye.
11  Yehova, ndakwinginze tega amatwi wumve isengesho ry’umugaragu wawe n’isengesho ry’abagaragu bawe bishimira gutinya izina ryawe, kandi uhe umugaragu wawe kugira icyo ageraho uyu munsi, maze utume uyu mugabo amugirira impuhwe.” Icyo gihe nari umuhereza wa divayi w’umwami.
2  Mu kwezi kwa Nisani k’umwaka wa makumyabiri w’ingoma y’umwami Aritazerusi, icyo gihe divayi yari iteretse imbere y’umwami, maze nk’uko byari bisanzwe mfata divayi nyihereza umwami. Ariko mbere hose sinari narigeze nsuhererwa imbere ye.
2  Nuko umwami arambaza ati “kuki usuherewe kandi utarwaye? Ugomba kuba ufite ikigushengura umutima!” Mbyumvise ngira ubwoba bwinshi cyane.
3  Nuko nsubiza umwami nti “umwami arakabaho ibihe bitarondoreka! Icyambuza gusuherwa ni iki, ko umugi ba sogokuruza bahambwemo warimbuwe, n’amarembo yawo agakongorwa n’umuriro?”
4  Umwami na we arambwira ati “none se urifuza iki?” Ako kanya mpita nsenga Imana nyir’ijuru.
5  Hanyuma mbwira umwami nti “niba umwami abona ko bikwiriye kandi umugaragu wawe nkaba nkugiriyeho umugisha, nyohereza i Buyuda mu mugi ba sogokuruza bahambwemo, kugira ngo nongere nywubake.”
6  Icyo gihe umwami yari yicaranye n’umwamikazi, maze arambwira ati “urugendo rwawe ruzamara igihe kingana iki kandi uzagaruka ryari?” Maze kumubwira igihe nzamara, abona kundeka ngo ngende.
7  Nongera kubwira umwami nti “niba umwami abona ko bikwiriye, nampe inzandiko zo gushyira ba guverineri bo hakurya ya rwa Ruzi, kugira ngo bazandeke ntambuke ngere i Buyuda,
8  ampe n’urwandiko nshyira Asafu umurinzi w’ishyamba ry’umwami, kugira ngo azampe ibiti byo kubakisha amarembo y’Ingoro y’urusengero, n’ibyo kubakisha inkuta z’umugi n’inzu nzajyamo.” Nuko umwami ampa izo nzandiko, bitewe n’ukuboko kwiza kw’Imana yanjye kwari kuri jye.
9  Hanyuma ngera kuri ba guverineri bo hakurya ya rwa Ruzi maze mbaha inzandiko z’umwami. Nanone umwami yari yampaye abakuru b’ingabo n’abagendera ku mafarashi ngo tujyane.
10  Sanibalati w’Umuhoroni n’umugaragu Tobiya w’Umwamoni bumvise ko hari umuntu waje gushakira Abisirayeli ibyiza, birabababaza cyane.
11  Amaherezo ngera i Yerusalemu mpamara iminsi itatu.
12  Hanyuma nijoro ndabyuka ndi kumwe n’abandi bagabo bake, ariko sinagira uwo mbwira icyo Imana yanjye yashyize mu mutima wanjye ngo ngikorere Yerusalemu, kandi nta tungo nari mfite, keretse iryari rimpetse.
13  Nijoro ndasohoka, nyura mu Irembo ry’Igikombe imbere y’Iriba ry’Ikiyoka Kinini, nerekeza mu Irembo rinyuzwamo ivu ry’imyanda, ngenda ngenzura inkuta za Yerusalemu, ndeba ukuntu zasenyutse, n’ukuntu amarembo yayo yakongowe n’umuriro.
14  Nuko nyura iruhande rw’Irembo ry’Iriba no ku Kidendezi cy’Umwami, ariko itungo ryari rimpetse ntiryabona aho rinyura.
15  Muri iryo joro nkomeza kuzamuka mu kibaya, ngenda ngenzura inkuta. Ndangije ndahindukira, ndagaruka nyura mu Irembo ry’Igikombe.
16  Abatware ntibari bazi iyo nari nagiye n’icyo nakoraga, kandi nta cyo nari nakabwiye Abayahudi, abatambyi, ibikomangoma, abatware n’abandi bakoraga umurimo.
17  Amaherezo ndababwira nti “murabona imimerere ibabaje turimo, ukuntu Yerusalemu yarimbuwe, n’amarembo yayo agakongorwa n’umuriro. None nimuze twongere twubake inkuta za Yerusalemu kugira ngo tudakomeza kuba igitutsi.”
18  Nuko mbabwira ukuntu ukuboko kwiza kw’Imana yanjye kwari kuri jye, mbabwira n’amagambo umwami yambwiye. Babyumvise baravuga bati “nimucyo duhaguruke twubake.” Nuko bakomeza amaboko yabo kugira ngo bakore uwo murimo mwiza.
19  Sanibalati w’Umuhoroni n’umugaragu Tobiya w’Umwamoni, na Geshemu w’Umwarabu babyumvise, batangira kutunnyega no kuturebana agasuzuguro, maze baratubwira bati “ibyo mukora ibyo ni ibiki? Mbese murashaka kwigomeka ku mwami?”
20  Ariko ndabasubiza nti “Imana nyir’ijuru ni yo izatuma tugira icyo tugeraho, kandi natwe abagaragu bayo tuzahaguruka twubake; ariko mwebwe nta mugabane, nta n’uburenganzira cyangwa urwibutso mufite muri Yerusalemu.”
3  Nuko Eliyashibu umutambyi mukuru hamwe n’abavandimwe be b’abatambyi, barahaguruka bubaka Irembo ry’Intama, bararyeza bateraho inzugi; bararyeza bageza ku Munara wa Meya, bageza no ku Munara wa Hananeli.
2  Ab’i Yeriko na bo bakurikiraho bubaka. Zakuri mwene Imuri na we akurikiraho yubaka.
3  Bene Hasenaya bubaka Irembo ry’Amafi; bateraho ibikingi byaryo, hanyuma bateraho inzugi, bashyiraho ibyuma n’ibihindizo byo kubisesekamo.
4  Meremoti mwene Uriya mwene Hakozi akurikiraho asana. Meshulamu mwene Berekiya mwene Meshezabeli na we akurikiraho asana. Hanyuma Sadoki mwene Bayana na we akurikiraho asana.
5  Ab’i Tekowa na bo bakurikiraho basana, ariko abakomeye bo muri bo bashinga ijosi ntibakora umurimo wa ba shebuja.
6  Yoyada mwene Paseya na Meshulamu mwene Besodeya basana Irembo ry’Umurwa wa Kera; bateraho ibikingi byaryo, hanyuma bateraho inzugi, bashyiraho ibyuma n’ibihindizo byo kubisesekamo.
7  Hanyuma Melatiya w’Umugibeyoni na Yadoni w’Umunyameronoti, abagabo b’i Gibeyoni n’i Misipa bategekwaga na guverineri wo hakurya ya rwa Ruzi, bakurikiraho basana.
8  Uziyeli mwene Harihaya wo mu bacuzi ba zahabu akurikiraho asana. Hanyuma Hananiya wo mu bavangaga amavuta akurikiraho asana; basasa amabuye i Yerusalemu bageza ku Rukuta Rugari.
9  Refaya mwene Huri, umutware watwaraga igice cy’intara ya Yerusalemu, akurikiraho asana.
10  Hanyuma Yedaya mwene Harumafu akurikiraho, asana imbere y’inzu ye. Hatushi mwene Hashabuneya na we akurikiraho asana.
11  Malikiya mwene Harimu na Hashubu mwene Pahati-Mowabu basana ikindi gice cyapimwe, basana n’Umunara w’Ifuru.
12  Hanyuma Shalumu mwene Haloheshi, umutware watwaraga igice cy’intara ya Yerusalemu akurikiraho asana, we n’abakobwa be.
13  Hanuni n’abaturage b’i Zanowa basana Irembo ry’Igikombe; bararyubaka, bateraho inzugi, bashyiraho ibyuma n’ibihindizo byo kubisesekamo. Nanone basana urukuta ahantu hareshya n’imikono igihumbi, bageza ku Irembo rinyuzwamo ivu ry’imyanda.
14  Malikiya mwene Rekabu, umutware watwaraga intara ya Beti-Hakeremu, asana Irembo rinyuzwamo ivu ry’imyanda, araryubaka, ateraho inzugi, ashyiraho ibyuma n’ibihindizo byo kubisesekamo.
15  Shaluni mwene Kolihoze, umutware watwaraga intara ya Misipa asana Irembo ry’Iriba, araryubaka, ararisakara maze ateraho inzugi, ashyiraho ibyuma n’ibihindizo byo kubisesekamo. Nanone asana urukuta rw’Ikidendezi cya Shela ahagana ku Busitani bw’Umwami, ageza ku Madarajya amanuka ava mu Murwa wa Dawidi.
16  Nehemiya mwene Azibuki umutware watwaraga igice cy’intara ya Beti-Zuri akurikiraho, asana ahereye imbere y’Irimbi rya Dawidi ageza ku kidendezi cyacukuwe, ageza no ku Nzu y’Abanyambaraga.
17  Abalewi bakurikiraho, basana bayobowe na Rehumu mwene Bani. Hashabiya, umutware watwaraga igice cy’intara ya Keyila akurikiraho, asanira intara ye.
18  Abavandimwe babo bakurikiraho, basana bayobowe na Bavayi mwene Henadadi umutware watwaraga igice cy’intara ya Keyila.
19  Ezeri mwene Yeshuwa umutware w’i Misipa akurikiraho, asana ikindi gice cyapimwe cyari imbere y’ahazamuka hagana ku Bubiko bw’Intwaro, ku Nkingi ikomeza urukuta.
20  Baruki mwene Zabayi akurikiraho akorana umwete, asana ikindi gice cyapimwe gihera ku Nkingi ikomeza urukuta kikagera ku muryango w’inzu ya Eliyashibu umutambyi mukuru.
21  Meremoti mwene Uriya mwene Hakozi akurikiraho, asana ikindi gice cyapimwe gihera ku muryango w’inzu ya Eliyashibu kikagera aho inzu ya Eliyashibu irangirira.
22  Abatambyi bo mu Ntara ya Yorodani, bakurikiraho basana.
23  Benyamini na Hashubu na bo bakurikiraho, basana imbere y’inzu yabo. Azariya mwene Maseya mwene Ananiya akurikiraho, asana ahegereye inzu ye.
24  Binuwi mwene Henadadi akurikiraho, asana ikindi gice cyapimwe gihera ku nzu ya Azariya kikagera ku Nkingi ikomeza urukuta, kikagera no mu mfuruka.
25  Palali mwene Uzayi akurikiraho, asana imbere y’Inkingi ikomeza urukuta n’imbere y’umunara wometswe ku Nzu y’Umwami, inzu yo haruguru ahegereye Urugo rw’Abarinzi. Pedaya mwene Paroshi na we akurikiraho asana.
26  Abanetinimu bari batuye muri Ofeli, na bo barasana bageza imbere y’Irembo ry’Amazi mu burasirazuba, no ku munara wometse ku rukuta.
27  Ab’i Tekowa bakurikiraho basana ikindi gice cyapimwe, bahera imbere y’umunara munini wometse ku rukuta bageza ku rukuta rwa Ofeli.
28  Abatambyi na bo basana hejuru y’Irembo ry’Ifarashi, buri wese asana imbere y’inzu ye.
29  Sadoki mwene Imeri akurikiraho, asana imbere y’inzu ye. Shemaya mwene Shekaniya umurinzi w’Irembo ry’Iburasirazuba na we akurikiraho asana.
30  Hananiya mwene Shelemiya na Hanuni umuhungu wa gatandatu wa Zalafu bakurikiraho, basana ikindi gice cyapimwe. Meshulamu mwene Berekiya na we akurikiraho, asana imbere y’icyumba cye.
31  Malikiya wo mu ishyirahamwe ry’abacuzi ba zahabu akurikiraho asana, ageza ku nzu y’Abanetinimu n’abacuruzi, imbere y’Irembo ry’Ubugenzuzi, ageza no ku cyumba cyo hejuru mu mfuruka.
32  Kandi hagati y’icyumba cyo hejuru mu mfuruka n’Irembo ry’Intama hasanwa n’abacuzi ba zahabu n’abacuruzi.
12  Aba ni bo batambyi n’Abalewi bazanye na Zerubabeli mwene Salatiyeli na Yeshuwa: Seraya, Yeremiya, Ezira,
2  Amariya, Maluki, Hatushi,
3  Shekaniya, Rehumu, Meremoti,
4  Ido, Ginetoyi, Abiya,
5  Miyamini, Madiya, Biluga,
6  Shemaya, Yoyaribu, Yedaya,
7  Salu, Amoki, Hilukiya na Yedaya. Abo ni bo bari abatware b’abatambyi n’abavandimwe babo mu gihe cya Yeshuwa.
8  Abalewi ni Yeshuwa, Binuwi, Kadimiyeli, Sherebiya, Yuda na Mataniya wari ushinzwe kuririmbisha indirimbo zo gushimira Imana, we n’abavandimwe be.
9  Kandi abavandimwe babo Bakibukiya na Uni bahagararaga bateganye na bo aho barindaga.
10  Yeshuwa yabyaye Yoyakimu, Yoyakimu abyara Eliyashibu, Eliyashibu abyara Yoyada.
11  Yoyada abyara Yonatani na Yonatani abyara Yaduwa.
12  Mu gihe cya Yoyakimu hari abatambyi bari abatware b’amazu ya ba sekuruza: uw’inzu ya Seraya ni Meraya, uw’inzu ya Yeremiya ni Hananiya.
13  Uw’inzu ya Ezira ni Meshulamu, uw’inzu ya Amariya ni Yehohanani.
14  Uw’inzu ya Maluki ni Yonatani, uw’inzu ya Shebaniya ni Yozefu.
15  Uw’inzu ya Harimu ni Adina, uw’inzu ya Merayoti ni Helikayi.
16  Uw’inzu ya Ido ni Zekariya, uw’inzu ya Ginetoni ni Meshulamu.
17  Uw’inzu ya Abiya ni Zikiri, uw’inzu ya Miniyamini ni...; uw’inzu ya Mowadiya ni Pilitayi.
18  Uw’inzu ya Biluga ni Shamuwa, uw’inzu ya Shemaya ni Yehonatani.
19  Uw’inzu ya Yoyaribu ni Matenayi, uw’inzu ya Yedaya ni Uzi.
20  Uw’inzu ya Salayi ni Kalayi, uw’inzu ya Amoki ni Eberi.
21  Uw’inzu ya Hilukiya ni Hashabiya, uw’inzu ya Yedaya ni Netaneli.
22  Abalewi n’abatambyi bari abatware b’amazu ya ba sekuruza banditswe mu gihe cya Eliyashibu na Yoyada na Yohanani na Yaduwa, kugeza ku ngoma ya Dariyo w’Umuperesi.
23  Bene Lewi bari abatware b’amazu ya ba sekuruza banditswe mu gitabo cy’ibyabaye muri icyo gihe, kugeza mu gihe cya Yohanani mwene Eliyashibu.
24  Abatware b’Abalewi ni Hashabiya, Sherebiya, Yeshuwa mwene Kadimiyeli n’abavandimwe babo bahagararaga bateganye na bo mu gihe cyo gusingiza Imana no kuyishimira hakurikijwe itegeko rya Dawidi umuntu w’Imana y’ukuri, itsinda rimwe ry’abarinzi rigategana n’irindi tsinda ry’abarinzi.
25  Mataniya, Bakibukiya, Obadiya, Meshulamu, Talumoni na Akubu bari abarinzi b’amarembo barindaga amazu y’ububiko yo ku marembo.
26  Abo babayeho mu gihe cya Yoyakimu mwene Yeshuwa mwene Yosadaki, no mu gihe cya Nehemiya guverineri na Ezira umutambyi akaba n’umwandukuzi.
27  Mu gihe cyo gutaha inkuta za Yerusalemu bashatse Abalewi babavana aho babaga hose, babazana i Yerusalemu kugira ngo bizihize ibirori byo gutaha izo nkuta, kandi banezerwe baririmba indirimbo zo gushimira Imana, bacuranga ibyuma birangira n’inanga na nebelu.
28  Abakomoka ku baririmbyi bateranira hamwe baturutse mu Ntara, mu turere dukikije Yerusalemu no mu midugudu y’ab’i Netofa,
29  n’i Beti-Gilugali no mu mirima y’i Geba no muri Azimaveti, kuko abaririmbyi bari bariyubakiye imidugudu impande zose za Yerusalemu.
30  Nuko abatambyi n’Abalewi bariyeza, beza na rubanda n’amarembo n’inkuta.
31  Hanyuma nzana abatware b’Abayuda mbashyira hejuru y’urukuta. Nanone nshyiraho imitwe ibiri minini y’abaririmbyi baririmba indirimbo zo gushimira Imana bari mu mutambagiro, umutwe umwe unyura mu ruhande rw’iburyo hejuru y’urukuta ugana ku Irembo rinyuzwamo ivu ry’imyanda.
32  Hoshaya na kimwe cya kabiri cy’abatware b’i Buyuda barabakurikira,
33  bari kumwe na Azariya na Ezira na Meshulamu
34  na Yuda na Benyamini na Shemaya na Yeremiya.
35  Nanone mu bahungu b’abatambyi bari bafite impanda, harimo Zekariya mwene Yonatani mwene Shemaya mwene Mataniya mwene Mikaya mwene Zakuri mwene Asafu,
36  n’abavandimwe be, ari bo Shemaya na Azareli na Milalayi na Gilalayi na Mayi na Netaneli na Yuda na Hanani, bafite ibikoresho by’umuzika bya Dawidi umuntu w’Imana y’ukuri; kandi Ezira umwandukuzi yari abarangaje imbere.
37  Bageze ku Irembo ry’Iriba bakomeza imbere yabo baca hejuru y’Amadarajya y’Umurwa wa Dawidi aho urukuta ruzamuka, hejuru y’Inzu ya Dawidi, maze bagera ku Irembo ry’Amazi iburasirazuba.
38  Undi mutwe w’abaririmbyi baririmbaga indirimbo zo gushimira Imana wagendaga imbere nanjye nkagenda inyuma yawo ndi kumwe na kimwe cya kabiri cya rubanda, tugenda ku rukuta tunyura hejuru y’Umunara w’Ifuru tugera ku Rukuta Rugari,
39  tunyura hejuru y’Irembo rya Efurayimu dukomereza ku Irembo ry’Umurwa wa Kera maze tugera ku Irembo ry’Amafi no ku Munara wa Hananeli no ku Munara wa Meya, tugera no ku Irembo ry’Intama; nuko bageze ku Irembo ry’Abarinzi barahagarara.
40  Amaherezo ya mitwe ibiri y’abaririmbyi baririmbaga indirimbo zo gushimira Imana ihagarara ku nzu y’Imana y’ukuri, nanjye mpahagarara ndi kumwe na kimwe cya kabiri cy’abatware,
41  n’abatambyi, ari bo Eliyakimu na Maseya na Miniyamini na Mikaya na Eliyowenayi na Zekariya na Hananiya bafite impanda,
42  na Maseya na Shemaya na Eleyazari na Uzi na Yehohanani na Malikiya na Elamu na Ezeri. Kandi abaririmbyi bakomezaga kuririmba bayobowe na Izurahiya.
43  Nuko kuri uwo munsi batamba ibitambo byinshi kandi baranezerwa, kuko Imana y’ukuri ari yo yari yatumye banezerwa bakagira ibyishimo byinshi. Abagore n’abana na bo baranezerewe, ku buryo amajwi y’ibyishimo by’abari i Yerusalemu yumvikaniraga kure.
44  Nanone kuri uwo munsi hashyizweho abagabo bashinzwe ibyumba by’ububiko, iby’amaturo, iby’imiganura n’ibishyirwamo icya cumi, kugira ngo bajye bashyiramo imigabane yaturukaga mu mirima ikikije imigi, iyo amategeko yageneraga abatambyi n’Abalewi; kuko ibyishimo bya Yuda byatewe n’abatambyi n’Abalewi bakoraga imirimo yabo.
45  Nuko batangira gusohoza inshingano Imana yabo yabahaye, n’inshingano yo kwiyeza, bita no ku baririmbyi n’abarinzi b’amarembo bakurikije itegeko rya Dawidi n’umuhungu we Salomo,
46  kuko mu bihe bya kera, mu gihe cya Dawidi na Asafu, habagaho abatware b’abaririmbyi n’indirimbo yo gusingiza Imana no kuyishimira.
47  Kandi Abisirayeli bose bo mu gihe cya Zerubabeli no mu gihe cya Nehemiya batangaga imigabane igenewe abaririmbyi n’abarinzi b’amarembo, hakurikijwe ibyo bakeneraga buri munsi; kandi babyerezaga Abalewi, Abalewi na bo bakabyereza bene Aroni.
