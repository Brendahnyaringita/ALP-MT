10  Yehova, kuki ukomeza guhagarara kure?Kuki ukomeza kwihisha mu bihe by’amakuba?
2  Kwishyira hejuru k’umuntu mubi kumutera gukurikirana imbabare yarubiye.Bafatwa n’ibitekerezo batekereje.
3  Umuntu mubi yihimbaza abitewe n’ibyifuzo bye bishingiye ku bwikunde.N’ubona inyungu zishingiye ku mururumba arihimbaza. נ [Nuni]Yasuzuguye Yehova.
4  Ubwibone bw’umuntu mubi butuma adashakashaka;Mu bitekerezo bye byose aba yibwira ati “nta Mana ibaho.”
5  Ahora atunganirwa mu nzira ze.Imanza zawe ni izo mu rwego rwo hejuru, ntiyazishyikira. Abamurwanya bose arabannyega.
6  Mu mutima we aribwira ati “sinzanyeganyezwa.Uko ibihe bizakurikirana, sinzahura n’ibyago.”
7  Akanwa ke kuzuye indahiro zirimo imivumo n’uburiganya no gukandamiza.Munsi y’ururimi rwe hari ibyago no kugira nabi.
8  Acira igico imidugudu;Arihisha akica utariho urubanza. ע [Ayini]Amaso ye ahora ashakisha umunyabyago.
9  Yubikirira aho yihishe nk’intare iri mu isenga ryayo.Akomeza kubikira kugira ngo ashimute imbabare. Ashimuta imbabare, akayizingiraho urushundura rwe.
10  Imbabare irashenjagurwa igahetama,Kandi imbaga y’abacitse intege igwa mu nzara zikomeye z’umubi.
11  Mu mutima we aribwira ati “Imana yaribagiwe.Yahishe mu maso hayo. Ntizabibona.”
12  Yehova, haguruka. Mana, zamura ukuboko kwawe.Ntiwibagirwe imbabare.
13  Kuki ababi basuzugura Imana?Bibwira mu mitima yabo bati “nta cyo uzatubaza.”
14  Wowe ubwawe wabonye ibyago n’imibabaro.Ukomeza kubyitegereza kugira ngo ugire icyo ubikoraho.Ni wowe umunyabyago w’imfubyi yishingikirizaho,Kandi ni wowe umufasha.
15  Uvunagure amaboko y’ababi n’abagome.Ugenzure ububi bwabo ububahanire kugeza ubwo uzaba utakibubabonaho.
16  Yehova ni Umwami kugeza ibihe bitarondoreka, ndetse kugeza iteka ryose.Amahanga yararimbutse ashira mu isi ye.
17  Yehova, uzumva ibyifuzo by’abicisha bugufi.Uzategura imitima yabo. Uzabatega amatwi,
18  Kugira ngo ucire urubanza imfubyi n’ushenjaguwe,Maze umuntu buntu wo ku isi ye kongera kubahindisha umushyitsi.
4  Mana yanjye ikiranuka, nimpamagara ujye unyitaba.Mu gihe cy’umubabaro uzampagarike ahantu hagari.Ungirire neza kandi wumve isengesho ryanjye.
2  Mwa bantu mwe, muzasuzugura ikuzo ryanjye kugeza ryari?Muzakunda ibitagira umumaro kugeza ryari? Kandi muzabeshya kugeza ryari? Sela.
3  Mumenye ko Yehova azatandukanya indahemuka ye n’abandi;Yehova ubwe azanyumva nimutakira.
4  Nimurakara, ntimugakore icyaha.Amagambo yanyu muyabike mu mutima muri ku buriri bwanyu, maze mwicecekere. Sela.
5  Jya utamba ibitambo bikiranuka,Kandi wiringire Yehova.
6  Hari benshi bavuga bati “ni nde uzatwereka ibyiza?”Yehova, tumurikishirize urumuri rwo mu maso hawe.
7  Uzatuma umutima wanjye ugira ibyishimoBiruta ibyo bagiraga igihe ibinyampeke byabo na divayi yabo nshya byabaga ari byinshi.
8  Nzaryama kandi nsinzire mu mahoro,Kuko wowe Yehova, ari wowe utuma ngira umutekano.
26  Yehova, uncire urubanza, kuko nagendeye mu nzira itunganye,Niringiye Yehova kugira ngo ntanyeganyega.
2  Yehova, ngenzura kandi ungerageze;Utunganye impyiko zanjye n’umutima wanjye.
3  Kuko ineza yawe yuje urukundo iri imbere y’amaso yanjye,Kandi nagendeye mu kuri kwawe.
4  Sinicaranye n’abanyabinyoma,Kandi sinifatanya n’abahisha abo bari bo.
5  Nanze iteraniro ry’inkozi z’ibibi,Kandi sinicarana n’ababi.
6  Yehova, nzakaraba ibiganza byanjye ngaragaza ko ndi umwere,Kandi nzazenguruka igicaniro cyawe,
7  Kugira ngo ijwi ryo gushimira kwanjye ryumvikane cyane,Kandi namamaze imirimo yawe yose itangaje.
8  Yehova, nakunze inzu utuyemoN’ahantu ikuzo ryawe riba.
9  Nturimburane ubugingo bwanjye n’abanyabyaha,Kandi nturimburane ubuzima bwanjye n’abariho urubanza rw’amaraso,
10  Bafite ibiganza byuzuye ibikorwa bibi,N’ukuboko kwabo kw’iburyo kuzuye impongano.
11  Jyeweho nzagendera mu nzira itunganye.Uncungure kandi ungirire neza.
12  Ikirenge cyanjye kizahagarara aharinganiye;Nzasingiriza Yehova mu iteraniro ry’abantu benshi.
11  Yehova ni we nahungiyeho.Mutinyuka mute kumbwira muti “Muhungire ku musozi wanyu nk’inyoni!
2  Dore ababi babanga umuheto,Bagatamika umwambi mu ruge, Bakitegura kurasira mu mwijima ab’imitima itunganye.
3  Mu gihe imfatiro zishenywe,Umukiranutsi yakora iki?”
4  Yehova ari mu rusengero rwe rwera.Intebe y’ubwami ya Yehova iri mu ijuru. Amaso ye aritegereza; amaso ye arabagirana agenzura abantu.
5  Yehova ni we ugenzura umukiranutsi n’umubi,Kandi ubugingo bwe bwanga umuntu wese ukunda urugomo.
6  Ababi azabagushaho imvura y’imitego n’umuriro n’amazukuN’umuyaga utwika. Ibyo ni byo mugabane uzashyirwa mu gikombe cyabo.
7  Kuko Yehova akiranuka, agakunda ibikorwa byo gukiranuka.Abakiranutsi ni bo bazabona mu maso he.
132  Yehova, ibuka Dawidi,Wibuke uburyo bwose yakojejwe isoni;
2  Ukuntu yahigiye umuhigo Intwari ya Yakobo,Akarahira Yehova, ati
3  “Sinzinjira mu nzu yanjye;Sinzurira uburiri bwanjye bwiza cyane.
4  Sinzemerera amaso yanjye gutora agatotsi,Kandi sinzemerera amaso yanjye gusinzira,
5  Ntarabona ahantu nzashyira inzu ya Yehova,Ntarabona aho nzashyira ihema rihebuje ry’Intwari ya Yakobo.”
6  Dore twabyumvise muri Efurata,Tubibona mu ishyamba.
7  Nimuze tujye mu ihema rye rihebuje;Nimuze twikubite imbere y’intebe y’ibirenge bye.
8  Yehova, haguruka ujye ahantu hawe ho kuruhukira,Wowe n’Isanduku y’imbaraga zawe.
9  Abatambyi bawe bambare gukiranuka,N’indahemuka zawe zirangurure ijwi ry’ibyishimo.
10  Ntusubize inyuma mu maso h’uwo wasutseho amavuta,Ku bwa Dawidi umugaragu wawe.
11  Yehova yarahiye Dawidi,Kandi ni ukuri ntazisubiraho, ati “Uwo mu rubyaro rwaweNzamwicaza ku ntebe yawe y’ubwami.
12  Abana bawe nibakomeza isezerano ryanjye,Bagakomeza n’ibyo nzajya mbigisha mbibutsa, Abana babo na bo bazicaraKu ntebe yawe y’ubwami iteka ryose.”
13  Yehova yatoranyije Siyoni,Arayifuza cyane kugira ngo ayigire ubuturo bwe, ati
14  “Aha ni ho nzajya nduhukira kugeza iteka ryose;Aha ni ho nzatura kuko nahifuje cyane.
15  Sinzabura guha umugisha ibiyitunga.Abakene bayo nzabaha umugati bahage.
16  Abatambyi bayo nzabambika agakiza;Kandi indahemuka zayo zizarangurura ijwi ry’ibyishimo.
17  Aho ni ho nzakuriza ihembe rya Dawidi.Natunganyirije itara uwo nasutseho amavuta.
18  Abanzi be nzabambika ikimwaro;Ariko ikamba rye ryo rizasagamba.”
49  Mwa bantu bo mu mahanga mwese mwe, nimwumve; Mwa bantu b’iki gihe mwese mwe, nimutege amatwi,
2  Mwa bana b’abantu mwese mwe,Abakire n’abakene mwese hamwe.
3  Akanwa kanjye karavuga amagambo y’ubwenge,Kandi ibyo umutima wanjye utekereza ni ibintu by’ubuhanga.
4  Nzategurira ugutwi kwanjye kumva imigani;Nzica igisakuzo cyanjye ncuranga inanga.
5  Kuki nagira ubwoba ngeze mu minsi mibi,Mu gihe ngoswe n’icyaha cy’abashaka kungusha?
6  Abiringira ibyo batunzeBagakomeza kwiratana ubutunzi bwabo bwinshi,
7  Nta n’umwe muri bo ushobora gucungura umuvandimwe,Cyangwa ngo ahe Imana incungu ye;
8  (Ikiguzi cy’incungu y’ubugingo bw’umuntu ni icy’agaciro kenshi cyane,Ku buryo kitatanzwe kugeza ibihe bitarondoreka)
9  Kugira ngo akomeze kubaho iteka ryose ntabone rwa rwobo.
10  Kuko abona ko abanyabwenge na bo bapfa,Umupfapfa n’utagira ubwenge bose bararimbuka,Ibyo bari batunze bakabisigira abandi.
11  Icyo imitima yabo yifuza, ni uko amazu yabo yagumaho kugeza ibihe bitarondoreka,Amahema yabo agahoraho uko ibihe biha ibindi.Amasambu yabo bayitiriye amazina yabo.
12  Nyamara umuntu wakuwe mu mukungugu, nubwo aba afite icyubahiro, ntakomeza gutura iteka;Koko rero, ameze nk’inyamaswa zishwe.
13  Uko ni ko abapfapfa bamera,Kimwe n’ababakurikira bakishimira amagambo yabo yo kwiyemera. Sela.
14  Urupfu rurabaragira,Rukabajyana mu mva bameze nk’intama zishorewe;Kandi mu gitondo abakiranutsi barabategeka.Imibiri yabo izasaza ishireho;Buri wese azajya mu mva aho gushyirwa hejuru.
15  Ariko Imana izacungura ubugingo bwanjye ibuvane mu mva,Kuko izanyakira. Sela.
16  Ntugaterwe ubwoba n’uko hari umuntu uronse ubutunzi,N’icyubahiro cy’inzu ye kikiyongera,
17  Kuko iyo apfuye adashobora kugira ikintu na kimwe ajyana;Icyubahiro cye ntikizamanukana na we kimukurikiye.
18  Kuko igihe yari akiriho yakomeje kwihimbaza;(Abantu bazagushimira ko wikungahaje)
19  Amaherezo azapfa asange ba sekuruza.Ntibazongera kubona umucyo ukundi.
20  Umuntu wakuwe mu mukungugu, nubwo aba afite icyubahiro, iyo adafite ubwengeAba ameze nk’inyamaswa zishwe.
125  Abiringira YehovaBameze nk’umusozi wa Siyoni udashobora kunyeganyezwa, ahubwo uhoraho iteka ryose.
2  Nk’uko imisozi ikikije Yerusalemu,Ni ko Yehova na we akikije ubwoko bweUhereye none kugeza iteka ryose.
3  Kuko inkoni y’ubwami y’ububi itazakomeza kuba ku mugabane w’abakiranutsi,Kugira ngo abakiranutsi batarambura ukuboko kwabo bagakora ikibi.
4  Yehova, ugirire neza abantu bezaN’abafite imitima iboneye.
5  Naho abatandukira bakagendera mu nzira zabo zigoramye,Yehova azabirukanana n’inkozi z’ibibi. Isirayeli izagira amahoro.
112  Nimusingize Yah! א [Alefu]Hahirwa umuntu utinya Yehova, ב [Beti]Akishimira cyane amategeko ye.
2  Urubyaro rwe ruzakomerera mu isi; ד [Daleti]Kandi urubyaro rw’abakiranutsi ruzahabwa umugisha.
3  Ibintu by’agaciro n’ubutunzi biri mu nzu ye; ו [Wawu]Kandi gukiranuka kwe guhoraho iteka ryose.
4  Yamurikiye mu mwijima aba urumuri rw’abakiranutsi; ח [Heti]Agira impuhwe n’imbabazi kandi arakiranuka.
5  Umuntu mwiza agira impuhwe kandi akaguriza abandi. י [Yodi]Ibye byose abikorana ubutabera.
6  Ntazigera anyeganyezwa. ל [Lamedi]Umukiranutsi azibukwa kugeza ibihe bitarondoreka.
7  Ntazatinya inkuru mbi. נ [Nuni]Umutima we urashikamye, wiringira Yehova.
8  Umutima we ntuhungabana; ntazatinya, ע [Ayini]Kandi azishima hejuru y’abanzi be.
9  Yatanze atitangiriye itama kandi yahaye abakene. צ [Tsade]Gukiranuka kwe guhoraho iteka ryose. ק [Kofu]Ihembe rye rizashyirwa hejuru rihabwe ikuzo.
10  Umuntu mubi azabireba bimubabaze. ש [Shini]Azahekenya amenyo maze ashonge. ת [Tawu]Ibyifuzo by’ababi bizarimbuka.
94  Yehova, Mana ihora,Mana ihora, rabagirana!
2  Haguruka wowe Mucamanza w’isi,Witure abishyira hejuru.
3  Yehova, ababi bazageza ryari,Ababi bazishima bageze ryari?
4  Bakomeza gusukiranya amagambo, bakomeza kuvuga nta rutangira;Inkozi z’ibibi zose zikomeza kwirarira.
5  Yehova, bakomeza kumenagura abantu bawe,Kandi bakomeza kubabaza abo wagize umurage wawe.
6  Bica umupfakazi n’umwimukira,Bakica n’imfubyi.
7  Bakomeza kuvuga bati “Yah ntabireba;Kandi Imana ya Yakobo ntibizi.”
8  Mwebwe bantu mudatekereza nimusobanukirwe;Naho se mwa bapfapfa mwe, muzagira ubushishozi ryari?
9  Mbese uwashyizeho ugutwi ntashobora kumva?Cyangwa uwaremye ijisho ntashobora kureba?
10  Mbese ukosora amahanga ntashobora gucyaha?Ndetse ni we wigisha abantu ubwenge.
11  Yehova azi ibyo abantu batekereza, ko ari nk’umwuka gusa.
12  Yah, hahirwa umugabo w’umunyambaraga ukosora,Kandi ukamwigisha amategeko yawe,
13  Kugira ngo umuhe gutuza mu minsi y’amakuba,Kugeza igihe umubi azaba amaze gucukurirwa urwobo.
14  Kuko Yehova atazareka ubwoko bwe,Kandi nta n’ubwo azatererana abo yagize umurage we.
15  Kuko imanza zizongera kuba imanza zikiranuka,Kandi abafite imitima iboneye bose bazazikurikira.
16  Ni nde uzahaguruka akandwanyiriza ababi?Ni nde uzahagarara akandwanyiriza inkozi z’ibibi?
17  Iyo Yehova atantabara,Mu kanya gato ubugingo bwanjye buba bwaragiye gutura ahacecekerwa.
18  Yehova, ubwo navugaga nti “ikirenge cyanjye kizanyerera,”Ineza yawe yuje urukundo yakomeje kunshyigikira.
19  Igihe ibitekerezo bimpagarika umutima byambagamo byinshi,Ihumure riguturukaho ryatangiye gukuyakuya ubugingo bwanjye.
20  Mbese intebe y’ubwami y’abateza ibyago izafatanya nawe,Kandi ishyiraho amategeko agamije guteza amakuba?
21  Bagaba ibitero bikaze ku bugingo bw’umukiranutsi,Kandi umwere bamuhamya icyaha kugira ngo babone uko bavusha amaraso ye.
22  Ariko Yehova azambera igihome kirekire kinkingira,Kandi Imana yanjye izambera igitare mpungiraho.
23  Izatuma imigambi mibi bacura ibagaruka,Kandi izabacecekesha ikoresheje ibyago bateza. Yehova Imana yacu azabacecekesha.
147  Nimusingize Yah,Kuko kuririmbira Imana yacu ari byizaKandi bikaba bishimishije; kuyisingiza birakwiriye.
2  Yehova ni we wubaka Yerusalemu;Ahuriza hamwe abatatanyijwe bo muri Isirayeli.
3  Akiza abafite imitima imenetse,Agapfuka ibikomere byabo.
4  Abara inyenyeri;Zose azihamagara mu mazina yazo.
5  Umwami wacu arakomeye kandi afite imbaraga nyinshi;Ubwenge bwe ntibugira imipaka.
6  Yehova atabara abicisha bugufi;Acisha bugufi ababi akabageza hasi ku butaka.
7  Nimuririmbire Yehova indirimbo zo kumushimira;Muririmbire Imana yacu mucuranga inanga.
8  Ni yo itwikiriza ijuru ibicu,Igategurira isi imvura, Kandi ikameza ibyatsi bibisi ku misozi.
9  Ni yo iha inyamaswa ibyokurya,Igaha ibyokurya ibyana by’ibikona bikomeza guhamagara.
10  Imbaraga z’ifarashi si zo yishimira,Kandi ntinezezwa n’amaguru y’umuntu.
11  Yehova yishimira abamutinya,N’abategereza ineza ye yuje urukundo.
12  Yerusalemu we, shima Yehova.Siyoni we, singiza Imana yawe.
13  Ni yo yakomeje ibihindizo by’amarembo yawe;Yahaye umugisha abana bawe bagutuyemo.
14  Ni yo izana amahoro mu karere kawe;Ikomeza kuguhaza ingano nziza kurusha izindi.
15  Yohereza ijambo ryayo ku isi;Ijambo ryayo riranyaruka.
16  Itanga shelegi ukagira ngo ni ubwoya bw’intama;Isanza urubura nk’ivu.
17  Ijugunya urubura nk’ubuvungukira.Ni nde ushobora guhagarara imbere y’ubukonje bwayo?
18  Yohereza ijambo ryayo bigashonga.Ihuhisha umuyaga wayo Amazi agatemba.
19  Ibwira Yakobo ijambo ryayo,Ikamenyesha Isirayeli amategeko yayo n’imanza zayo.
20  Nta rindi shyanga yakoreye nk’ibyo,Kandi ntibamenye imanza zayo. Nimusingize Yah!
64  Mana, umva ijwi ryo kuganya kwanjye, Urinde ubuzima bwanjye guterwa ubwoba n’umwanzi.
2  Umpishe kure y’ibiganiro inkozi z’ibibi zigirira mu ibanga,N’imivurungano y’abakora ibibi.
3  Batyaje indimi zabo nk’inkota,Baboneza umwambi wabo, ari yo magambo akarishye,
4  Kugira ngo barase umuntu w’inyangamugayo bari mu bwihisho.Bamurasa bamutunguye kandi ntibatinya.
5  Bakunda kuvuga amagambo mabi;Bavuga ibyo guhisha imitego,Bagira bati “ni nde uyibona?”
6  Bahora batekereza uko bakora ibyo gukiranirwa.Bahishe umugambi urimo amayeri batekerejeho neza, Kandi ibiri mu nda ya buri wese muri bo, ni ukuvuga mu mutima we, nta wapfa kubimenya.
7  Ariko Imana izabarashisha umwambi ibatunguye;Bazakomeretswa.
8  Babera umuntu igisitaza,Ariko ururimi rwabo ni bo ubwabo rurwanya. Ababareba bose bazabazunguriza umutwe.
9  Abantu bose bakuwe mu mukungugu bazagira ubwoba,Maze bavuge ibyo Imana yakoze, Kandi bazasobanukirwa neza umurimo wayo.
10  Umukiranutsi azanezererwa Yehova kandi azamuhungiraho;Abafite imitima iboneye bazagira icyo birata.
81  Murangururire Imana ijwi ry’ibyishimo, yo mbaraga zacu;Murangururire Imana ya Yakobo ijwi ryo kunesha.
2  Mutere indirimbo kandi mufate ishako;Mufate inanga ishimishije na nebelu.
3  Muvuze ihembe ku mboneko z’ukwezi,Ku munsi mukuru wacu, ukwezi kwazoye.
4  Kuko iryo ari itegeko ryategetswe Abisirayeli;Ni itegeko ry’Imana ya Yakobo.
5  Yarishyiriyeho Yozefu kugira ngo rijye rimwibutsa,Igihe yanyuraga mu gihugu cya Egiputa. Numvaga bavuga ururimi ntazi.
6  “Umutwaro yahekaga nawumukuye ku rutugu,Amaboko ye areka gutwara igitebo.
7  Mu gihe cy’amakuba warampamagaye ndagutabara;Nagushubije ndi mu bwihisho bw’inkuba.Nakugenzuriye ku mazi y’i Meriba. Sela.
8  Bwoko bwanjye, nimwumve mbahamirize;Isirayeli we, nunyumvira,
9  Nta mana y’inzaduka izaba muri wowe,Kandi ntuzikubita imbere y’imana y’amahanga.
10  Jye Yehova, ndi Imana yawe,Imana yagukuye mu gihugu cya Egiputa. Asama cyane maze nuzuze akanwa kawe ibyokurya.
11  Ariko ubwoko bwanjye ntibwumviye ijwi ryanjye;Isirayeli ntiyagaragaje ubushake bwo kunyumvira.
12  Ni yo mpamvu nabaretse bagakurikiza imitima yabo yinangiye,Bagakurikiza inama zabo bwite.
13  Iyaba ubwoko bwanjye bwaranyumviye;Iyaba Isirayeli yaragendeye mu nzira zanjye!
14  Mba naracishije bugufi abanzi babo mu buryo bworoshye;Ukuboko kwanjye kuba kwararwanyije ababarwanya.
15  Abanga Yehova urunuka bazaza aho ari bamuhakweho batinya;Igihe cyabo kizaba icy’iteka ryose.
16  Azakomeza kugaburira ubwoko bwe ingano nziza kurusha izindi,Kandi azabuha ubuki bwo mu rutare burye buhage.”
78  Bwoko bwanjye, nimwumve amategeko yanjye,Mutege amatwi amagambo yo mu kanwa kanjye.
2  Ndabumbuza akanwa kanjye imigani,Mvuge ibisakuzo bya kera,
3  Ibyo twumvise tukabimenya,Tubibwiwe na ba sogokuruza.
4  Ntitwabihishe abana babo,Ndetse twabibwiye ab’igihe cyakurikiyeho, Tubabwira ibisingizo bya Yehova n’imbaraga ze,N’ibintu bitangaje yakoze.
5  Yashyizeho ibyo kwibutsa Yakobo,Ashyira amategeko muri Isirayeli, Ni ukuvuga ibyo yategetse ba sogokuruza,Ngo babimenyeshe abana babo,
6  Kugira ngo ab’igihe kizakurikiraho, ari bo bana bari kuzavuka, babimenye,Na bo bazahaguruke babibwire abana babo,
7  Kugira ngo biringire Imana,Be kwibagirwa ibyo Imana yakoze, ahubwo bumvire amategeko yayo;
8  Kandi be kuzaba nka ba sekuruzaBari ibigande n’ibyigomeke; Ntibari barateguye imitima yabo,Imitima yabo ntiyari itunganiye Imana.
9  Nubwo bene Efurayimu bari abahanga mu kurashisha umuheto,Basubiye inyuma ku munsi w’urugamba.
10  Ntibakomeje isezerano ry’Imana,Banze kugendera mu mategeko yayo.
11  Nanone bibagiwe imigenzereze yayo,N’imirimo yayo itangaje yaberetse.
12  Yakoreye ibintu bitangaje imbere ya ba sekuruza,Mu gihugu cya Egiputa, mu karere ka Sowani.
13  Yagabanyije inyanja mo kabiri kugira ngo ibambutse,Ituma amazi ahagarara nk’urugomero.
14  Yabayoboraga ku manywa ikoresheje igicu,Ikabayobora ijoro ryose ikoresheje urumuri rw’umuriro.
15  Yasatuye ibitare mu butayu,Kugira ngo ibahe amazi yo kunywa menshi nk’ay’imuhengeri.
16  Yatumye imigezi isohoka mu rutare,Ituma amazi atemba nk’inzuzi.
17  Ariko bakomeje kuyicumuraho,Bigomeka ku Isumbabyose bari mu karere katagira amazi.
18  Bagerageje Imana mu mitima yabo,Bayisaba ibyokurya ubugingo bwabo bwifuzaga.
19  Nuko batangira kuvuga Imana nabi,Bati “ese Imana ishobora kuduhera ibyokurya muri ubu butayu?”
20  Dore yakubise urutareKugira ngo amazi adudubize n’imigezi itembe. “Mbese ishobora no kuduha ibyokurya,Cyangwa gutegurira ubwoko bwayo ibibutunga?”
21  Ni cyo cyatumye Yehova arakara abyumvise,Maze umuriro ukongerezwa Yakobo,N’uburakari bugurumana bukongerezwa Isirayeli,
22  Kuko batizeye Imana,Kandi ntibiringire agakiza kayo.
23  Yategetse ibicu byo hejuru,Kandi ikingura inzugi zo mu ijuru.
24  Yakomeje kubagushiriza manu yo kurya,Ibaha impeke ziturutse mu ijuru.
25  Abantu bariye umugati w’abanyambaraga,Iboherereza ibyokurya bararya barahaga.
26  Yahuhishije umuyaga mu kirere uturutse iburasirazuba,Ihuhisha umuyaga uturutse mu majyepfo ikoresheje imbaraga zayo.
27  Yabagushirije ibyokurya byinshi nk’umukungugu,Ibagushiriza n’inyoni nyinshi nk’umusenyi wo ku nyanja.
28  Yakomeje kuzigusha hagati mu nkambi,Zigwa mu mpande zose z’amahema yayo.
29  Barariye barahaga cyane,Ibyo bifuzaga irabibaha.
30  Ariko bakomeje kurarikira ibyokurya;Ibyokurya byari bikiri mu kanwa kabo,
31  Igihe uburakari bw’Imana bwabakongerezwaga,Maze ikica abanyambaraga bo muri bo, Ikagusha abasore bo mu Bisirayeli.
32  Nubwo ibyo byose byababayeho, bakomeje gukora ibyaha,Ntibizera imirimo yayo itangaje.
33  Ni cyo cyatumye ishyira iherezo ku minsi yabo nk’uko umwuka ushira,N’imyaka yabo ikayirangiza ibaciyemo igikuba.
34  Igihe cyose yabicaga, na bo barayibaririzaga;Baragarukaga bagashaka Imana.
35  Bibukaga ko Imana ari yo Gitare cyabo,Bakibuka ko Imana Isumbabyose ari yo Muhozi wabo.
36  Bagerageje kuyishukisha akanwa kabo,Bagerageza no kuyibeshyeshya ururimi rwabo.
37  Ariko umutima wabo ntiwari uyitunganiye,Kandi ntibabaye indahemuka ku isezerano ryayo.
38  Nyamara yabagiriraga imbabazi, igatwikira ibyaha byabo ntibarimbure;Incuro nyinshi yarigaruraga igacubya uburakari bwayo, Ntibyutse umujinya wayo wose.
39  Yakomezaga kwibuka ko ari abantu buntu,Ko umwuka ubavamo ntugaruke.
40  Bayigomekagaho kenshi mu butayu,Bakayibabariza ahadatuwe!
41  Bagerageje Imana kenshi,Bababaza Uwera wa Isirayeli.
42  Ntibibutse ukuboko kwayo,Ku munsi yabacunguriyeho ikabakiza umwanzi.
43  Ntibibutse ukuntu yakoreye ibimenyetso muri Egiputa,N’uko yakoreye ibitangaza mu karere ka Sowani.
44  Ntibibutse ukuntu imigende ya Nili yabo yayihinduye amaraso,Ku buryo batashoboye kunywa amazi y’imigezi yabo.
45  Yabateje ibibugu kugira ngo bibarye,Ibateza n’ibikeri kugira ngo bibarimbure.
46  Umusaruro wabo yawugabije inyenzi,N’ibyo baruhiye ibigabiza inzige.
47  Imizabibu yabo yayicishije urubura,N’ibiti byabo byo mu bwoko bw’imitini ibyicisha amahindu.
48  Amatungo yabo aheka imizigo yayagabije urubura,Kandi amatungo yabo iyateza icyorezo gikomeye.
49  Yabasutseho uburakari bwayo bugurumana,N’umujinya n’amagambo akaze yo kubamagana, n’ibyago,Kandi iboherereza intumwa z’abamarayika zo kubateza amakuba.
50  Yateguriye inzira uburakari bwayo.Ntiyarinze ubugingo bwabo urupfu, Ubuzima bwabo yabugabije icyorezo.
51  Amaherezo yica uburiza bwose bwo muri Egiputa,Ubwo ubushobozi bwabo bwo kubyara bwatangiriyeho mu mahema ya Hamu.
52  Nuko ituma ubwoko bwayo bugenda nk’umukumbi,Ibuyobora mu butayu nk’ubushyo.
53  Yabayoboye mu mutekano, kandi nta bwoba bagize.Inyanja yarengeye abanzi babo.
54  Nuko irabazana ibageza mu gihugu cyayo cyera,Muri aka karere k’imisozi miremire ukuboko kwayo kw’iburyo kwigaruriye.
55  Yirukanye amahanga kubera bo,Ibagabanya umurage ikoresheje umugozi ugera, Bityo ituza imiryango y’Abisirayeli mu mazu yabo bwite.
56  Nyuma yaho batangira kugerageza Imana Isumbabyose no kuyigomekaho,Ntibakomeza ibyo yabibutsaga.
57  Bakomeje gusubira inyuma no kuriganya nka ba sekuruza;Barahindukiye bamera nk’umuheto utareze.
58  Bakomezaga kuyirakaza bitewe n’utununga twabo,Bakayitera gufuha bitewe n’ibishushanyo byabo bibajwe.
59  Imana yarabyumvise irarakara cyane,Maze izinukwa Abisirayeli.
60  Amaherezo ireka ihema ry’i Shilo,Ari ryo hema yatuyemo hagati y’abantu bakuwe mu mukungugu.
61  Nuko itanga imbaraga zayo zijyanwa mu bunyage,N’ubwiza bwayo ibuhana mu maboko y’umwanzi.
62  Yagabije ubwoko bwayo inkota,Irakarira cyane abo yagize umurage wayo.
63  Umuriro wakongoye abasore babo,N’abari babo ntibaririmbirwa indirimbo z’ubukwe.
64  Abatambyi babo bishwe n’inkota,Abapfakazi babo ntibabaririra.
65  Nuko Yehova akanguka nk’uwari usinziriye,Ameze nk’umunyambaraga usindutse divayi.
66  Yica abanzi be abaturutse inyuma,Abagira igitutsi kugeza ibihe bitarondoreka.
67  Yanze abo mu ihema rya Yozefu,Ntiyatoranya umuryango wa Efurayimu.
68  Ahubwo yatoranyije umuryango wa Yuda,Umusozi wa Siyoni, uwo yakunze.
69  Yubatse urusengero rwe nk’impinga z’imisozi,Nk’uko yashimangiye imfatiro z’isi kugeza ibihe bitarondoreka.
70  Nuko atoranya umugaragu we Dawidi,Amuvanye mu rugo rw’amatungo.
71  Yamuvanye inyuma y’izonsa,Aramuzana kugira ngo aragire ubwoko bwe bw’aba Yakobo,Ngo aragire Abisirayeli yagize umurage we.
72  Yabaragiranye umutima uboneye,Kandi abayoborana ubuhanga.
8  Yehova Mwami wacu, mbega ukuntu izina ryawe rikomeye mu isi yose!Icyubahiro cyawe kivugwa hejuru y’ijuru!
2  Wagaragarije imbaraga zawe mu kanwa k’abana bato n’abonka,Uzigaragariza abakurwanya,Kugira ngo abanzi bawe n’abihorera bareke ibikorwa byabo.
3  Iyo ndebye ijuru ryawe, imirimo y’intoki zawe,Nkareba ukwezi n’inyenyeri waremye,
4  Bituma nibaza nti ‘umuntu buntu ni iki ku buryo wamuzirikana,Kandi umuntu wakuwe mu mukungugu ni iki ku buryo wamwitaho?’
5  Dore wamuremye abura ho gato ngo abe nk’abamarayika,Wamwambitse ikamba ry’ikuzo n’icyubahiro.
6  Wamuhaye gutegeka imirimo y’amaboko yawe,Ibintu byose ubishyira munsi y’ibirenge bye:
7  Intama n’ihene n’inka, byose,N’inyamaswa zo mu gasozi,
8  Ibiguruka mu kirere n’amafi yo mu nyanja,Ibigenda mu nyanja byose.
9  Yehova Mwami wacu, mbega ukuntu izina ryawe rikomeye cyane mu isi yose!
72  Mana, uhe umwami kumenya imanza zawe, Kandi uhe umwana w’umwami kumenya gukiranuka kwawe.
2  Aburanire ubwoko bwawe akurikije gukiranuka,Kandi aburanire imbabare zawe akurikije amategeko yawe.
3  Imisozi nizanire abantu amahoro,N’udusozi tubazanire amahoro binyuze ku gukiranuka.
4  Acire imanza imbabare,Akize abana b’umukene, Kandi ajanjagure umuriganya.
5  Bazagutinya igihe cyose izuba rizaba rikiriho,N’igihe cyose ukwezi kuzaba kukiriho, uko ibihe biha ibindi.
6  Azamanuka nk’imvura igwa mu giteme,Amanuke nk’imvura nyinshi itosa ubutaka.
7  Mu minsi ye umukiranutsi azasagamba,Kandi azagira amahoro menshi kugeza igihe ukwezi kuzaba kutakiriho.
8  Azagira abayoboke kuva ku nyanja kugera ku yindi,No kuva kuri rwa Ruzi kugera ku mpera z’isi.
9  Abatuye mu turere tutagira amazi bazikubita imbere ye,Kandi abanzi be bazarigata umukungugu.
10  Abami b’i Tarushishi n’abami b’ibirwaBazamuzanira amaturo;Abami b’i Sheba n’ab’i SebaBazamuzanira impano.
11  Abami bose bazamwikubita imbere,N’amahanga yose azamukorera.
12  Kuko azakiza umukene utabaza,N’imbabare cyangwa undi muntu wese utagira kirengera.
13  Azagirira impuhwe uworoheje n’umukene,Kandi azakiza ubugingo bw’abakene.
14  Azacungura ubugingo bwabo abukize urugomo no gukandamizwa,Kandi amaraso yabo azaba ay’igiciro cyinshi mu maso ye.
15  Arakabaho, ahabwe kuri zahabu y’i Sheba.Baragahora basenga bamusabira; Nahabwe umugisha uko bwije n’uko bukeye.
16  Hazabaho ibinyampeke byinshi ku isi;Bizaba byinshi cyane mu mpinga z’imisozi.Imbuto ze zizaba nyinshi nk’ibiti byo muri Libani.Abo mu mugi bazarabya nk’ibyatsi byo ku isi.
17  Izina rye rihoreho iteka;Izina rye rikomeze kwamamara hose, igihe cyose izuba rizaba rikiriho,Kandi bazihesha umugisha binyuze kuri we.Amahanga yose amwite uhiriwe.
18  Yehova Imana, we Mana ya Isirayeli, nasingizwe,We wenyine ukora imirimo itangaje.
19  Izina rye ry’ikuzo risingizwe iteka,Kandi isi yose yuzure ikuzo rye. Amen! Amen!
20  Amasengesho ya Dawidi mwene Yesayi arangiriye aha.
69  Mana, nkiza kuko amazi agiye guhitana ubugingo bwanjye.
2  Narigise mu byondo by’isayo bidafite aho guhagarara.Nageze mu mazi maremare, Kandi umugezi warantembanye.
3  Naratatse ndaruha,Ndasarara. Nategereje Imana yanjye amaso araruha.
4  Abanyanga nta mpamvu babaye benshi baruta umusatsi wo ku mutwe wanjye.Abashaka kuncecekesha, ari bo banyangira ubusa, babaye benshi. Nahatiwe kuriha ibyo ntibye.
5  Mana, wamenye ubupfapfa bwanjye,Kandi icyaha cyanjye ntiwagihishwe.
6  Yehova nyir’ingabo, wowe Mwami w’Ikirenga,Abakwiringira ntibagakorwe n’isoni kubera jye.Mana ya Isirayeli,Abagushaka ntibagasebe kubera jye.
7  Nabaye igitutsi ku bwawe,Kandi ikimwaro gitwikiriye mu maso hanjye.
8  Nabaye nk’umuntu utazwi imbere y’abavandimwe banjye,Mba umunyamahanga imbere ya bene mama.
9  Ishyaka ndwanira inzu yawe rirandya,Kandi ibitutsi by’abagutuka byanguyeho.
10  Nararize, ubugingo bwanjye bwiyiriza ubusa,Ariko byambereye igitutsi.
11  Igihe nambaraga ikigunira,Bangize iciro ry’imigani.
12  Abicara mu marembo barampagurukiye,Kandi nabaye indirimbo y’abanywi b’ibinyobwa bisindisha.
13  Ariko rero Yehova, ni wowe natuye isengesho ryanjye,Mu gihe cyo kwemerwa nawe Mana. Unsubize, ugaragaze ko ari wowe mukiza nyakuri, nk’uko ineza yawe yuje urukundo ari nyinshi.
14  Nkiza unkure mu byondo by’isayo kugira ngo ntarigita.Unkize abanyanga kandi unkize amazi maremare.
15  Umugezi we kuntembana,N’imuhengeri he kumira, Kandi iriba rye kumbumbiraho umunwa waryo.
16  Yehova, nsubiza kuko ineza yawe yuje urukundo ari nziza;Unyiteho nk’uko imbabazi zawe nyinshi ziri.
17  Ntuhishe umugaragu wawe mu maso hawe.Nsubiza vuba kuko ndi mu makuba akomeye.
18  Wegere ubugingo bwanjye ubucungure;Unkize abanzi banjye.
19  Wamenye igitutsi natutswe, umenya uko nakojejwe isoni n’uko nasebejwe.Abanyanga bose bari imbere yawe.
20  Igitutsi natutswe cyankomerekeje ku mutima, kandi urwo ruguma ntirukira.Nakomeje gutegereza ko hagira ungirira impuhwe, ariko sinabona n’umwe; Nategereje abampumuriza ndaheba.
21  Bangaburiye ibyatsi by’uburozi,Ngize inyota bagerageza kumpa divayi y’umushari.
22  Ameza yabo ababere ikigoyi,Kandi ibituma bamererwa neza bibabere umutego.
23  Amaso yabo acure umwijima kugira ngo batabona,Kandi utume ibiyunguyungu byabo bihora bijegajega.
24  Basukeho amagambo akaze yo kubamagana,Kandi uburakari bwawe bugurumana bubafate mpiri.
25  Inkambi yabo igoswe n’inkuta ihinduke itongo,Kandi amahema yabo ye kugira uyabamo,
26  Kuko bakurikiranye uwo wakubise,Bagakomeza kuvuga ububabare bw’abo wasogose.
27  Ikosa ryabo uryongereho irindi,Kandi ntuzababareho gukiranuka.
28  Bahanagurwe mu gitabo cy’abazima,Kandi ntibakandikwe hamwe n’abakiranutsi.
29  Ariko ndababaye kandi ndaribwa.Mana, agakiza kawe kandinde.
30  Nzogeza izina ry’Imana ndirimba,Kandi nzayisingiza nyishimira.
31  Ibyo ni byo bizashimisha Yehova kurusha ikimasa,Ndetse kurusha ikimasa cy’umushishe giteze amahembe, cyatuye inzara.
32  Abicisha bugufi bazabibona bishime.Mwa bashaka Imana mwe, imitima yanyu nikomere.
33  Kuko Yehova yumva abakene,Kandi rwose ntazasuzugura imbohe ze.
34  Ijuru n’isi bimusingize,Inyanja n’ibizibamo na byo bimusingize.
35  Kuko Imana ari yo izakiza Siyoni,Ikubaka imigi y’i Buyuda; Bazahatura bahigarurire.
36  Urubyaro rw’abagaragu bayo ruzaharagwa,Kandi abakunda izina ryayo ni bo bazahatura.
30  Yehova, nzagushyira hejuru kuko wanzamuye,Ntiwemere ko abanzi banjye banyishima hejuru.
2  Yehova Mana yanjye, naragutakiye nawe urankiza.
3  Yehova, wazamuye ubugingo bwanjye ubuvana mu mva;Watumye nkomeza kubaho kugira ngo ntamanuka nkajya muri rwa rwobo.
4  Muririmbire Yehova mwa ndahemuka ze mwe.Mushime izina rye ryera,
5  Kuko kurakarirwa na we ari iby’akanya gato,Kwemerwa na we bikaba iby’ubuzima bwose. Nimugoroba amarira ashobora gutaha iwawe, ariko mu gitondo hakabaho ijwi ry’ibyishimo.
6  Igihe nari nguwe neza, naravuze nti“Sinzigera nyeganyezwa.”
7  Yehova, umusozi wanjye wawukomeresheje imbaraga kubera ko wanyemeye.Wahishe mu maso hawe, mpagarika umutima.
8  Yehova, ni wowe nakomeje guhamagara;Nakomeje kwinginga Yehova ngo angirire neza.
9  Amaraso yanjye azakungura iki nimanuka nkajya muri rwa rwobo?Ese umukungugu uzagusingiza? Ese uzavuga ukuri kwawe?
10  Yehova, unyumve kandi ungirire neza.Yehova, untabare.
11  Umuborogo wanjye wawuhinduye imbyino.Wanyambuye ikigunira unkenyeza umunezero,
12  Kugira ngo umutima wanjye ukuririmbire ntuceceke.Yehova Mana yanjye, nzagusingiza kugeza ibihe bitarondoreka.
16  Mana, undinde kuko ari wowe nahungiyeho.
2  Nabwiye Yehova nti “uri Yehova. Ineza yanjye nta cyo yakumarira;
3  Ahubwo ifitiye akamaro abera bari mu isi.Abo bera bakomeye ni bo nishimira cyane.”
4  Ababona indi mana bakayiruka inyuma, bagira imibabaro myinshi.Sinzasuka ituro ryabo ry’ibyokunywa ry’amaraso, Kandi iminwa yanjye ntizavuga amazina yazo.
5  Yehova, ni wowe mugabane w’umurage wanjye n’uw’igikombe cyanjye.Urinda umugabane wanjye.
6  Imbago z’umugabane nagerewe ziri ahantu hashimishije.Rwose umugabane wanjye waranyuze.
7  Nzasingiza Yehova we ungira inama.Mu by’ukuri, nijoro impyiko zanjye zirankosora.
8  Nashyize Yehova imbere yanjye iteka;Kandi sinzanyeganyezwa kuko ari iburyo bwanjye.
9  Ni cyo gituma umutima wanjye wishima, icyubahiro cyanjye kigatuma nezerwa.Umubiri wanjye na wo uzagira umutekano,
10  Kuko utazarekera ubugingo bwanjye mu mva.Ntuzemera ko indahemuka yawe ibona urwobo.
11  Uzamenyesha inzira y’ubuzima.Kwishima no kunyurwa bituruka mu maso hawe; Mu kuboko kwawe kw’iburyo hahora umunezero iteka.
96  Muririmbire Yehova indirimbo nshya.Mwa batuye isi mwese mwe, muririmbire Yehova.
2  Muririmbire Yehova, musingize izina rye.Uko bwije n’uko bukeye, muvuge ubutumwa bwiza bw’agakiza ke.
3  Mutangaze ikuzo rye mu mahanga,Mutangarize mu mahanga yose imirimo itangaje yakoze.
4  Kuko Yehova akomeye kandi akwiriye gusingizwa cyane.Ateye ubwoba kurusha izindi mana zose.
5  Kuko imana zose z’abanyamahanga ari imana zitagira umumaro;Ariko Yehova we yaremye ijuru.
6  Icyubahiro n’ikuzo biri imbere ye;Imbaraga n’ubwiza biri mu rusengero rwe.
7  Mwa miryango y’amahanga mwe, mwemere Yehova;Mwemere ko Yehova afite ikuzo n’imbaraga.
8  Mwemere ko izina rya Yehova rifite ikuzo;Mwitwaze impano maze muze mu bikari bye.
9  Mwikubite imbere ya Yehova mwambaye imyambaro yera yo kurimbana;Mwa batuye isi mwese mwe, muhindire umushyitsi imbere ye.
10  Mutangaze mu mahanga muti “Yehova yabaye umwami.Isi na yo yarashimangiwe ku buryo idashobora kunyeganyega. Azacira amahanga imanza zikiranuka.”
11  Ijuru nirinezerwe n’isi yishime.Inyanja n’ibiyirimo byose bihinde nk’inkuba.
12  Mu gasozi nihishimane n’ibirimo.Ibiti byo mu ishyamba byose na byo birangurure ijwi ry’ibyishimo
13  Imbere ya Yehova. Kuko yaje;Kuko yaje gucira isi urubanza. Azacira isi urubanza rukiranuka,Kandi abantu bo mu mahanga azabacira urubanza ruhuje n’ubudahemuka bwe.
35  Yehova, mburanira mu rubanza mburana n’abanzi banjye,Urwanye abandwanya.
2  Fata ingabo nini n’intoya,Uhaguruke untabare.
3  Fata icumu n’ishoka usakirane n’abankurikirana.Ubwire ubugingo bwanjye uti “ni jye gakiza kawe.”
4  Abahiga ubugingo bwanjye bamware kandi basebe.Abacura umugambi wo kungirira nabi basubire inyuma kandi bakorwe n’isoni.
5  Babe nk’umurama utumurwa n’umuyaga,Kandi umumarayika wa Yehova abirukane.
6  Inzira yabo ihinduke umwijima n’ubunyereri,Kandi umumarayika wa Yehova abakurikirane.
7  Kuko banteze umwobo uriho urushundura bampora ubusa;Bawucukuriye ubugingo bwanjye bampora ubusa.
8  Nibarimbuke batunguwe,Kandi bafatirwe mu rushundura bateze; Barufatirwemo maze barimbuke.
9  Ariko ubugingo bwanjye bwo bwishimire Yehova,Bunezererwe agakiza ke.
10  Amagufwa yanjye yose avuge ati“Yehova, ni nde uhwanye nawe, Wowe urokora imbabare ukayikiza uyirusha imbaraga,N’imbabare y’umukene ukayikiza uyinyaga?”
11  Abahamya b’abanyarugomo barahaguruka,Bakambaza ibyo ntigeze menya.
12  Banyitura inabi kandi narabagiriye neza,Bigatuma ubugingo bwanjye bushavura.
13  Ariko jyewe iyo barwaraga nambaraga ibigunira,Nkababarisha ubugingo bwanjye kwiyiriza ubusa, Amasengesho yanjye akangarukira.
14  Narabahangayikiraga cyane nka bagenzi banjye n’abavandimwe banjye,Nkagenda meze nk’uborogera nyina, Nkunamishwa n’agahinda.
15  Ariko iyo nacumbagiraga barishimaga bagateranira hamwe,Bagateranira kundwanya, Bakantura hasi bantunguye.Ntibahwemaga kunsebya.
16  Abahakanyi bakobana bishakira umugati,Bampekenyeraga amenyo.
17  Yehova, uzakomeza kurebera ugeze ryari?Kiza ubugingo bwanjye bataburimbura, Ubugingo bwanjye bw’agaciro ubukize intare z’umugara zikiri nto.
18  Nzagusingiriza mu iteraniro rinini;Nzagusingiriza hagati y’abantu benshi.
19  Abanyanga nta mpamvu be kunyishima hejuru;Kandi abanyangira ubusa be kunyiciranira ijisho.
20  Kuko batavuga amagambo y’amahoro,Ahubwo bakomeza guhimba ibinyoma, Bakabeshyera abanyamahoro bo ku isi.
21  Baranyasamiye,Baravuga bati “ahaa! Ahaa! Amaso yacu arabibonye.”
22  Yehova, warabibonye. Ntuceceke.Yehova, ntumbe kure.
23  Kanguka uhagurukire urubanza rwanjye,Yehova, Mana yanjye, hagurukira ikirego cyanjye.
24  Yehova Mana yanjye, uncire urubanza ruhuje no gukiranuka kwawe,Kandi be kunyishima hejuru.
25  Be kuvuga mu mutima wabo bati “ahaa! Ni ibyo ubugingo bwacu bwifuzaga!”Be kuvuga bati “twamumize bunguri.”
26  Abishimira ibyago byanjye bose,Bamware kandi bakorwe n’isoni. Abishyira hejuru banyirataho bose, bamware kandi basebe.
27  Abishimira gukiranuka kwanjye nibarangurure ijwi ry’ibyishimo kandi banezerwe,Bahore bavuga bati “Yehova nasingizwe, kuko yishimira ko umugaragu we agira amahoro.”
28  Kandi ururimi rwanjye ruzibwira ibyo gukiranuka kwawe,Ruzagusingiza umunsi wose.
18  Yehova, wowe mbaraga zanjye, nzagukunda.
2  Yehova ni igitare cyanjye n’igihome cyanjye kandi ni we Mukiza wanjye.Imana yanjye ni igitare cyanjye; nzajya nyihungiraho. Ni ingabo inkingira n’ihembe ry’agakiza kanjye, ikaba n’igihome kirekire kinkingira.
3  Nzambaza Yehova kuko ari we ukwiriye gusingizwa,Kandi azankiza abanzi banjye.
4  Ingoyi z’urupfu zarangose,Imyuzure y’abantu batagira umumaro intera ubwoba.
5  Ingoyi z’imva zarangose,Imitego y’urupfu iranyugariza.
6  Mu byago byanjye nakomeje gutakambira Yehova,Nkomeza gutabaza Imana yanjye,Na yo yumva ijwi ryanjye iri mu rusengero rwayo,Maze ntakira imbere yayo iranyumva.
7  Nuko isi itangira kunyeganyega no gutigita,Imfatiro z’imisozi zirahungabana, Zikomeza kunyeganyega, kubera ko Imana yari yarakaye.
8  Mu mazuru yayo havamo umwotsi, no mu kanwa kayo havamo umuriro ukongora;Amakara agurumana ayiturukaho.
9  Yitsa ijuru maze iramanuka,Kandi umwijima w’icuraburindi wari munsi y’ibirenge byayo.
10  Iza igendera ku mukerubi, iguruka.Iza ihorera iri ku mababa y’umumarayika.
11  Igira umwijima ubwihisho bwayo,Irawigotesha, iwugira nk’ingando yayo Y’ibicu bifatanye kandi byijimye, byuzuye amazi.
12  Mu mucyo wari imbere yayo hari ibicu byahitaga,N’urubura n’amakara agurumana.
13  Yehova atangira guhinda nk’inkuba ari mu ijuru,Isumbabyose itangira kumvikanisha ijwi ryayo, Maze hagwa urubura n’amakara agurumana.
14  Ikomeza kubarasaho imyambi yayo kugira ngo ibatatanye;Ibarasaho imirabyo kugira ngo ibatere urujijo.
15  Yehova, indiba z’imigezi zaragaragaye,Imfatiro z’ubutaka ziranama, Bitewe no gukangara kwawe n’umwuka uva mu mazuru yawe.
16  Yarambuye ukuboko kwe ari mu ijuru aramfata,Ankura mu mazi menshi.
17  Yankijije umwanzi wanjye ukomeye,Ankiza n’abanyanga, kuko bandushaga imbaraga.
18  Bakomeje kundwanya ku munsi w’ibyago byanjye,Ariko Yehova yaranshyigikiye,
19  Anjyana ahantu hagari,Arankiza kuko yari anyishimiye.
20  Yehova angororera akurikije gukiranuka kwanjye,Aranyitura kuko ibiganza byanjye bitanduye.
21  Nagumye mu nzira za Yehova,Kandi sinakoze igikorwa kibi cyo kureka Imana yanjye.
22  Amategeko ye yose ari imbere yanjye,Kandi sinzareka amabwiriza ye.
23  Nzamubera indakemwa,Kandi nzirinda icyaha cyose.
24  Yehova anyiture akurikije gukiranuka kwanjye,Kuko ibiganza byanjye bitanduye mu maso ye.
25  Ku muntu w’indahemuka, uzaba indahemuka;Ku muntu w’indakemwa, uzaba indakemwa.
26  Ku muntu utanduye, uzigaragaza ko utanduye;Ku muntu ugoramye, uzigaragaza nk’umunyamayeri.
27  Kuko uzakiza imbabare;Ariko amaso yishyira hejuru uzayacisha bugufi.
28  Yehova, ni wowe uzacana itara ryanjye;Imana yanjye ni yo izamurikira mu mwijima.
29  Kuko ari wowe umpa kwirukana umutwe w’abanyazi;Imana yanjye ni yo ituma nshobora kurira urukuta.
30  Inzira y’Imana y’ukuri iratunganye;Ijambo rya Yehova riraboneye. Abamuhungiraho bose ababera ingabo ibakingira.
31  Ni iyihe Mana yindi itari Yehova?Kandi se ni nde gitare uretse Imana yacu?
32  Imana y’ukuri ni yo inkenyeza imbaraga,Kandi ni yo izatuma inzira yanjye itungana.
33  Ibirenge byanjye ibigira nk’iby’imparakazi,Kandi iyo ndi ahantu harehare hahanamye, ni yo ikomeza kumpagarika.
34  Ni yo yigisha amaboko yanjye kurwana;Amaboko yanjye agonda umuheto w’umuringa.
35  Uzampa agakiza kawe kambere ingabo inkingira,Kandi ukuboko kwawe kw’iburyo kuzanshyigikira; Kwicisha bugufi kwawe kuzangira umuntu ukomeye.
36  Aho intambwe zanjye zinyura uzahagira hagari;Utugombambari twanjye ntituzanyeganyega.
37  Nzakurikira abanzi banjye mbafate,Kandi sinzagaruka ntabatsembyeho.
38  Nzabajanjagura ku buryo batazabasha guhaguruka;Bazagwa munsi y’ibirenge byanjye.
39  Uzankenyeza imbaraga kugira ngo njye ku rugamba;Abahagurukira kundwanya uzabagusha munsi y’ibirenge byanjye.
40  Uzatuma abanzi banjye bampa ibitugu;Abanyanga urunuka nzabacecekesha.
41  Baratabaza ariko nta mukiza bafite;Batabaza Yehova ariko ntabasubiza.
42  Nzabahonda mbanoze babe nk’umukungugu utumurwa n’umuyaga.Nzabasuka nk’ibyondo byo mu muhanda.
43  Uzankiza abantu bahora banshakaho amakosa.Uzangira umutware w’amahanga; Abantu ntigeze kumenya bazankorera.
44  Bazumva ibyanjye gusa maze banyumvire;Abanyamahanga bazaza aho ndi bampakweho batinya.
45  Abanyamahanga bazaraba,Basohoke mu bihome byabo bahinda umushyitsi.
46  Yehova ni Imana nzima. Igitare cyanjye nigisingizwe,Imana y’agakiza kanjye ishyirwe hejuru.
47  Imana y’ukuri ni yo imporera,Kandi ishyira amahanga munsi y’ibirenge byanjye.
48  Inkiza abanzi banjye barubiye.Uzanshyira hejuru y’abahagurukira kundwanya,Unkize umunyarugomo.
49  Yehova, ni yo mpamvu nzagusingiriza hagati y’amahanga,Kandi nzaririmbira izina ryawe.
50  Akorera umwami yimitse ibikorwa bikomeye byo kumukiza.Agaragariza ineza yuje urukundo uwo yasutseho amavuta;Ayigaragariza Dawidi n’urubyaro rwe kugeza ibihe bitarondoreka.
115  Yehova, twe nta cyo dufite; nta cyo dufite,Ahubwo uhe izina ryawe ikuzo,Ukurikije ineza yawe yuje urukundo n’ukuri kwawe.
2  Kuki amahanga yavuga ati“Imana yabo iri he?”
3  Ariko Imana yacu iri mu ijuru;Kandi ibyo yishimiye gukora byose yarabikoze.
4  Ibigirwamana byabo ni ifeza na zahabu,Umurimo w’amaboko y’umuntu wakuwe mu mukungugu.
5  Bifite akanwa ariko ntibishobora kuvuga;Bifite amaso ariko ntibishobora kubona.
6  Bifite amatwi ariko ntibishobora kumva;Bifite amazuru ariko ntibishobora guhumurirwa.
7  Bifite intoki ariko ntibishobora gukorakora;Bifite ibirenge ariko ntibishobora kugenda,Kandi nta jwi rituruka mu mihogo yabyo.
8  Ababikora bazamera nka byo,N’ababyiringira bose.
9  Isirayeli we, iringire Yehova,Ni we ugutabara kandi ni we ngabo igukingira.
10  Mwa b’inzu ya Aroni mwe, mwiringire Yehova;Ni we ubatabara kandi ni we ngabo ibakingira.
11  Mwa batinya Yehova mwe, mwiringire Yehova;Ni we ubatabara kandi ni we ngabo ibakingira.
12  Yehova yaratwibutse; azatanga umugisha;Azaha umugisha ab’inzu ya Isirayeli; Azaha umugisha ab’inzu ya Aroni.
13  Azaha umugisha abatinya Yehova,Aboroheje n’abakomeye.
14  Yehova azabagwiza,Abagwize mwe n’abana banyu.
15  Ni mwe mwahawe umugisha na Yehova,Umuremyi w’ijuru n’isi.
16  Ijuru ni irya Yehova,Ariko isi yayihaye abantu.
17  Abapfuye ntibasingiza Yah,Kandi nta n’umwe mu bamanuka bajya ahacecekerwa umusingiza.
18  Ariko twebweho tuzasingiza YahUhereye none kugeza iteka ryose. Nimusingize Yah!
17  Yehova, umva amagambo yanjye akiranuka; tegera ugutwi kwinginga kwanjye;Umva isengesho ryanjye rituruka mu minwa itagira uburiganya.
2  Urubanza rwanjye ruturuke imbere yawe;Amaso yawe arebe ibyo gukiranuka.
3  Wasuzumye umutima wanjye; nijoro warangenzuye.Warantunganyije; uzabona ko ntigeze ncura umugambi mubi. Akanwa kanjye ntikazacumura.
4  Naho ku birebana n’ibikorwa by’abantu,Ijambo rituruka mu kanwa kawe ryandinze inzira z’abambuzi.
5  Intambwe zanjye zihame mu nzira zawe,Aho ibirenge byanjye bitazanyeganyezwa.
6  Mana yanjye, nzakwambaza kuko uzansubiza.Ntegera ugutwi, wumve amagambo yanjye.
7  Garagaza ibikorwa bitangaje by’ineza yawe yuje urukundo, wowe Mukiza w’abashaka ubuhungiro,Bahunga abigomeka ku kuboko kwawe kw’iburyo.
8  Undinde nk’imboni y’ijisho,Umpishe mu gicucu cy’amababa yawe,
9  Kubera ko umubi yanyaze.Ngoswe n’abanzi bagenza ubugingo bwanjye.
10  Imitima yabo yabaye ikinya;Akanwa kabo kavuga amagambo yo kwiyemera.
11  Aho tujya hose baba batugose;Baduhanga amaso kugira ngo badukubite hasi.
12  Umubi ameze nk’intare ishaka gutanyagura umuhigo wayo,Cyangwa umugunzu w’intare utegera mu rwihisho.
13  Yehova, haguruka umurwanye imbonankubone;Mwunamishe; hungisha ubugingo bwanjye ubukize umubi ukoresheje inkota yawe;
14  Yehova, ubukize abantu ukoresheje ukuboko kwawe;Ubukize abantu b’iki gihe, bafite umugabane muri ubu buzima;Wujuje inda zabo ubutunzi bwawe buhishwe,Bafite abana benshi,Kandi ibyo bizigamiye babisigira abana babo.
15  Jyeweho nzareba mu maso hawe nkiranuka.Nzanyurwa ninkangurwa no kukureba.
106  Nimusingize Yah!Mushimire Yehova kuko ari mwiza; Kuko ineza ye yuje urukundo ihoraho iteka ryose.
2  Ni nde wabasha kuvuga imirimo ikomeye Yehova yakoze,Cyangwa ngo yumvikanishe ishimwe rye ryose?
3  Hahirwa abakurikiza ubutabera,Buri gihe bagakora ibyo gukiranuka.
4  Yehova, unyibuke kandi unyemere nk’uko wemera ubwoko bwawe;Unyiteho kandi unkize,
5  Kugira ngo mbone ineza ugaragariza abo watoranyije,Nishimire umunezero w’ishyanga ryawe, Kandi niratane n’abo wagize umurage wawe.
6  Twakoze ibyaha nka ba sogokuruza;Twarakosheje; twakoze ibibi.
7  Igihe ba sogokuruza bari muri Egiputa,Ntibagize ubushishozi ngo bite ku mirimo yawe itangaje. Ntibibutse ko ineza yawe yuje urukundo ihebuje ari nyinshi,Ahubwo bigometse bageze ku nyanja, ari yo Nyanja Itukura.
8  Maze arabakiza ku bw’izina rye,Kugira ngo amenyekanishe ububasha bwe.
9  Acyaha Inyanja Itukura irakama;Abanyuza imuhengeri nk’ubanyujije mu butayu.
10  Nuko abakiza amaboko y’uwabangaga,Arabacungura abavana mu maboko y’umwanzi.
11  Amazi arengera abanzi babo,Ntihagira n’umwe muri bo usigara.
12  Hanyuma bizera ijambo rye,Batangira kuririmba bamusingiza.
13  Ariko bidatinze, baba bibagiwe imirimo yakoze,Ntibategereza inama ze.
14  Bageze mu butayu bagira irari rishingiye ku bwikunde,Bageragereza Imana mu butayu.
15  Nuko ibaha ibyo basabye,Maze yohereza mu bugingo bwabo indwara itera kunanuka.
16  Batangira kugirira Mose ishyari mu nkambi,Ndetse na Aroni uwera wa Yehova.
17  Nuko isi irasama imira Datani,Kandi itwikira iteraniro rya Abiramu.
18  Umuriro waka mu iteraniro ryabo;Ikirimi cy’umuriro gikongora ababi.
19  Byongeye kandi, bakoze ikimasa i Horebu,Maze bunamira igishushanyo kiyagijwe.
20  Nuko icyubahiro cyanjye bakiguranaIgishushanyo cy’ikimasa, iki kirisha ubwatsi.
21  Bibagiwe Imana, ari yo Mukiza waboWakoreye ibikomeye muri Egiputa,
22  Agakorera imirimo itangaje mu gihugu cya Hamu,N’ibiteye ubwoba ku Nyanja Itukura.
23  Kandi yari agiye gutanga itegeko ryo kubarimbura,Iyo Mose, uwo yatoranyije, Atamwitambika imbere,Kugira ngo akumire uburakari bwe, ye kubarimbura.
24  Basuzuguye igihugu cyifuzwa,Ntibizera ijambo rye.
25  Bakomeje kwitotombera mu mahema yabo,Ntibumvira ijwi rya Yehova.
26  Nuko azamura ukuboko ararahira, avuga ibyaboKo azabatsinda mu butayu,
27  Ko azatuma urubyaro rwabo rugwa mu mahanga,Kandi ko azabatatanyiriza mu bihugu binyuranye.
28  Batangira kwifatanya na Bayali y’i PeworiNo kurya ku bitambo byatambirwaga abapfuye.
29  Baramurakaje bitewe n’imigenzereze yabo,Maze icyorezo kibahukamo.
30  Igihe Finehasi yahagurukaga akagira icyo akora,Icyo cyorezo cyarahagaze.
31  Ibyo byatumye abarwaho gukiranukaUko ibihe byagiye bikurikirana kuzageza ibihe bitarondoreka.
32  Nanone bakoreye ibibyutsa uburakari ku mazi y’i Meriba,Batuma bigendekera Mose nabi.
33  Kuko bateye umutima we gusharirirwa,Bigatuma atangira kuvugisha iminwa ye ibyo atatekerejeho.
34  Ntibarimbuye abantu bo mu mahanga ngo babatsembehoNk’uko Yehova yari yarabibabwiye.
35  Ahubwo bivanze n’ayo mahanga,Batangira kwiga imirimo yayo,
36  Bakomeza gukorera ibigirwamana byayo,Maze bibabera umutego.
37  Kandi batambiraga abadayimoniAbahungu babo n’abakobwa babo.
38  Nuko bakomeza kumena amaraso atariho urubanza,Amaraso y’abahungu babo n’abakobwa babo, Abo batambiraga ibigirwamana by’i Kanani;Maze igihugu gihumanywa no kumena amaraso.
39  Biyandurisha ibikorwa byabo,Bakomeza gusambana binyuze ku migenzereze yabo.
40  Nuko uburakari bwa Yehova bugurumanira ubwoko bwe,Agera aho yanga abo yagize umurage we.
41  Ni kenshi yagiye abahana mu maboko y’amahanga,Kugira ngo ababanga babategeke,
42  Abanzi babo babakandamize,Babategeke babashyire munsi y’ukuboko kwabo.
43  Yagiye abarokora kenshi,Ariko bo barigomekaga, bagakomeza kugendera mu nzira yabo yo kutumvira,Maze bagacishwa bugufi kubera amakosa yabo.
44  Kandi iyo yumvaga ijwi ryo gutaka kwabo binginga,Yabonaga amakuba yabo,
45  Maze akibuka isezerano yagiranye na bo,Akicuza nk’uko ineza ye yuje urukundo ihebuje ari nyinshi.
46  Yabahaga kugirirwa impuhweN’ababaga barabagize imbohe bose.
47  Yehova Mana yacu, dukizeUduteranyirize hamwe udukuye mu mahanga, Kugira ngo dusingize izina ryawe ryera,Kandi twamamaze ishimwe ryawe tunezerewe.
48  Yehova Imana ya Isirayeli nasingizwe,Uhereye iteka ryose ukageza iteka ryose, Kandi abantu bose bavuge ngo Amen.Nimusingize Yah!
50  Yehova, Imana nyamana, yaravuze. Nuko ahamagara isi Kuva aho izuba rirasira kugeza aho rirengera.
2  Imana yarabagiraniye kuri Siyoni, yo bwiza butunganye.
3  Imana yacu izaza, kandi ntishobora guceceka.Imbere yayo hari umuriro ukongora,Kandi mu mpande zayo hose ikikijwe n’imvura y’umugaru nyinshi bikabije.
4  Ihamagara mu ijuru hejuru no mu isi,Kugira ngo icire ubwoko bwayo urubanza,
5  Iti “nimuteranye indahemuka zanjye zize aho ndi,Izigirana nanjye isezerano rishingiye ku bitambo.”
6  Ijuru rivuga gukiranuka kwayo,Kuko Imana ari yo Mucamanza. Sela.
7  “Bwoko bwanjye, nimutege amatwi mbabwire;Isirayeli we, ngiye kugushinja.Ndi Imana, ndi Imana yawe.
8  Singucyahira ibitambo byawe,Cyangwa ibitambo byawe bikongorwa n’umuriro bihora imbere yanjye.
9  Nta kimasa nzakura mu nzu yawe,Nta n’amasekurume y’ihene nzakura mu rugo rw’amatungo yawe.
10  Kuko inyamaswa zo mu ishyamba zose ari izanjye,N’inyamaswa ziri ku misozi igihumbi.
11  Ibiguruka byo mu misozi byose mbizi neza,Kandi amashyo y’inyamaswa zo mu gasozi ni ayanjye.
12  Niyo nasonza sinabikubwira,Kuko ubutaka n’umwero wabwo byose ari ibyanjye.
13  Mbese nkeneye kurya inyama z’ibimasa by’imishishe,No kunywa amaraso y’amasekurume y’ihene?
14  Jya utambira Imana ishimwe,Kandi ujye uhigura imihigo wahigiye Isumbabyose.
15  Ku munsi w’amakuba uzampamagare.Nzagutabara, nawe uzansingiza.”
16  Ariko umuntu mubi we, Imana izamubwira iti“Ni nde waguhaye uburenganzira bwo kurondora amategeko yanjye,No guhoza isezerano ryanjye mu kanwa kawe?
17  Dore wanze guhanwa,Kandi ukomeza gusuzugura amagambo yanjye.
18  Iyo wabonaga umujura waramwishimiraga;Kandi wakundaga kwifatanya n’abasambanyi.
19  Warekuye akanwa kawe kavuga ibibi,N’ururimi rwawe ntirwatana n’uburiganya.
20  Uricara ukavuga nabi umuvandimwe wawe,Ugataranga mwene nyoko.
21  Ibyo byose warabikoze nkomeza kwicecekera,Maze wibwira ko meze nkawe.Ngiye kuguhana, kandi ibyawe byose nzabishyira imbere yawe.
22  Nimusobanukirwe ibi mwa bibagirwa Imana mwe,Kugira ngo ntabatanyaguza ntihagire ubatabara.
23  Untambira ishimwe ni we unsingiza,Kandi ukomeza kugendera mu nzira yashyizweho, Nzatuma abona agakiza gaturuka ku Mana.”
129  “Bandwanyije igihe kirekire bihagije uhereye mu buto bwanjye.”Ngaho Isirayeli nivuge iti
2  “Bandwanyije igihe kirekire bihagije uhereye mu buto bwanjye,Ariko ntibanesha.
3  Abahinzi bahinze ku mugongo wanjye,Bahaca imigende miremire.”
4  Yehova arakiranuka;Yacagaguye ingoyi z’ababi.
5  Abanga Siyoni boseBazakorwa n’isoni basubire inyuma.
6  Bazaba nk’ibyatsi bimera hejuru y’igisenge cy’inzu,Byuma na mbere y’uko birandurwa,
7  Ibyo umusaruzi atuzuza ikiganza cye,Cyangwa ngo uhambira imiba abyuzuze mu maboko ye.
8  Kandi abahisi ntibavuze bati“Yehova abahe umugisha.Twabahaye umugisha mu izina rya Yehova.”
109  Mana nsingiza, ntuceceke,
2  Kuko iminwa y’umuntu mubi n’iy’umuriganya yamvuze nabi.Bamvuzeho amagambo y’ibinyoma.
3  Bangotesheje amagambo y’urwango,Kandi bakomeza kundwanya nta mpamvu.
4  Mbagaragariza urukundo ariko bagakomeza kundwanya,Ariko jye nkomeza gusenga.
5  Mbagirira neza bakanyitura inabi,Mbagaragariza urukundo bakanyitura urwango.
6  Umushyirireho umuntu mubi wo kumutegeka,Kandi umurwanya akomeze ahagarare iburyo bwe.
7  Nacirwa urubanza, azaruvemo agaragaye ko ari umuntu mubi,Kandi isengesho rye rimubere icyaha.
8  Iminsi yo kubaho kwe ibe mike,Inshingano ye y’ubugenzuzi ifatwe n’undi.
9  Abana be bahinduke imfubyi,N’umugore we abe umupfakazi.
10  Abana be bahinduke inzererezi,Kandi basabirize; Bajye bava mu matongo yabo bajye gushaka ibyokurya.
11  Uwamugurije atege imitego ibyo atunze byose,Kandi abanyamahanga banyage ibyo yaruhiye.
12  Ntakagire umuntu umugaragariza ineza yuje urukundo,Kandi ntihakagire ugirira neza imfubyi ze.
13  Urubyaro rwe rukurweho,Izina ryabo risibangane mu b’igihe kizakurikiraho.
14  Yehova yibuke ikosa rya ba sekuruza,Kandi icyaha cya nyina ntikigahanagurike.
15  Bihore imbere ya Yehova iteka,Kandi abakureho kugira ngo batazongera kwibukwa ku isi,
16  Kubera ko atibutse kugaragaza ineza yuje urukundo,Ahubwo yakomezaga gukurikirana imbabare n’umukene, Kandi agakurikirana ufite umutima wihebye kugira ngo amwice.
17  Yakomeje gukunda umuvumo bituma na we agerwaho n’umuvumo;Ntiyishimiraga umugisha, Ni cyo cyatumye umuba kure.
18  Yambaye umuvumo nk’umwenda,Maze umwinjiramo nk’amazi,Winjira mu magufwa ye nk’amavuta.
19  Umubere nk’umwenda yifureba,Umubere nk’umushumi ahora akenyeje.
20  Ngibyo ibihembo Yehova aha undwanya,Kimwe n’abamvuga nabi.
21  Ariko uri Yehova, Mwami w’Ikirenga.Ungirire neza ku bw’izina ryawe. Unkize kuko ineza yawe yuje urukundo ari nyinshi.
22  Ndababaye kandi ndi umukene.Umutima wanjye warasogoswe.
23  Kimwe n’igicucu kirembera, ngomba kugenda;Natumuwe nk’inzige.
24  Amavi yanjye arakomangana bitewe no kwiyiriza ubusa,Umubiri wanjye warumye; nta mavuta usigaranye.
25  Nabaye igitutsi kuri bo;Barambona bagatangira kuzunguza imitwe.
26  Yehova Mana yanjye, ntabara;Unkize nk’uko ineza yawe yuje urukundo iri.
27  Bamenye ko ari ukuboko kwawe,Yehova, bamenye ko ari wowe ubwawe ubikoze.
28  Nibakomeze bamvumeAriko wowe umpe umugisha. Barampagurukiye, ariko bazakorwe n’isoni,Naho umugaragu wawe yishime.
29  Abandwanya bose bambare igisebo;Bambare ikimwaro nk’umwitero.
30  Akanwa kanjye kazasingiza Yehova cyane,Kandi nzamusingiriza mu bantu benshi.
31  Kuko azahagarara iburyo bw’umukene,Kugira ngo amukize abacira ubugingo bwe urubanza.
143  Yehova, umva isengesho ryanjye,Utegere ugutwi ijwi ryo kwinginga kwanjye;Nsubiza nk’uko ubudahemuka bwawe no gukiranuka kwawe biri.
2  Ntushyire umugaragu wawe mu rubanza,Kuko mu bariho bose nta n’umwe waba umukiranutsi imbere yawe.
3  Umwanzi yakurikiranye ubugingo bwanjye;Yanyukanyukiye hasi; Yantuje ahantu h’umwijima nk’abapfuye kera cyane.
4  Umutima wanjye waranegekaye;Umutima wanjye warakakaye.
5  Nibutse iminsi ya kera;Natekereje ku byo wakoze byose; Nakomeje kuzirikana imirimo y’amaboko yawe mbikunze.
6  Nagutegeye amaboko;Ubugingo bwanjye bugufitiye inyota nk’ubutaka bukakaye. Sela.
7  Yehova, tebuka unsubize.Umwuka wanjye ugiye guhera. Ntumpishe mu maso hawe,Kugira ngo ntamera nk’abamanuka bajya muri rwa rwobo.
8  Mu gitondo ujye unyumvisha ineza yawe yuje urukundo,Kuko ari wowe niringiye. Umenyeshe inzira nkwiriye kunyuramo,Kuko nakweguriye ubugingo bwanjye.
9  Yehova, nkiza abanzi banjye,Kuko ari wowe nihisheho.
10  Unyigishe gukora ibyo ushaka,Kuko uri Imana yanjye. Umwuka wawe ni mwiza;Unyobore mu gihugu cyo gukiranuka.
11  Yehova, urinde ubuzima bwanjye ku bw’izina ryawe.Urokore ubugingo bwanjye ubuvane mu kaga nk’uko gukiranuka kwawe kuri.
12  Ucecekeshe abanzi banjye nk’uko ineza yawe yuje urukundo iri;Urimbure abandwanya bose, Kuko ndi umugaragu wawe.
117  Nimusingize Yehova mwa mahanga yose mwe;Nimumushime mwa miryango yose mwe.
2  Kuko ineza yuje urukundo yatugaragarije ikomeye,Kandi ukuri kwa Yehova guhoraho iteka ryose. Nimusingize Yah!
110  Yehova yabwiye Umwami wanjye ati“Icara iburyo bwanjyeUgeze aho nzagirira abanzi bawe nk’agatebe ukandagizaho ibirenge.”
2  Yehova azohereza inkoni y’imbaraga zawe iturutse i Siyoni, avuge ati“Genda utegeke hagati y’abanzi bawe.”
3  Abantu bawe bazitanga babikunze ku munsi w’ingabo zawe.Ufite umutwe w’abasore bameze nk’ikime, Baturuka mu nda y’umuseso barimbishijwe ukwera.
4  Yehova yararahiye (kandi ntazicuza)Ati “uri umutambyi iteka ryoseMu buryo bwa Melikisedeki!”
5  Yehova ari iburyo bwawe,Azajanjagura abami ku munsi w’uburakari bwe.
6  Azasohoreza urubanza mu mahanga,Azayuzuzamo intumbi. Azajanjagura utegeka igihugu gifite abantu benshi.
7  Azanywa amazi yo ku mugezi wo mu kibaya kiri ku nzira;Ni yo mpamvu azazamura umutwe we.
122  Narishimye ubwo bambwiraga bati“Ngwino tujye mu nzu ya Yehova.”
2  Yerusalemu we, ibirenge byacu byari bihagazeMu marembo yawe.
3  Yerusalemu yubatswe nk’umugiWateranyirijwe hamwe wunze ubumwe,
4  Aho imiryango yazamukaga ijya,Ari yo miryango ya Yah, Kugira ngo byibutse IsirayeliGushima izina rya Yehova.
5  Kuko ari ho hari intebe y’imanza,Ari yo ntebe y’ubwami y’inzu ya Dawidi.
6  Nimusabire Yerusalemu amahoro;Wa murwa we, abagukunda ntibazagira ikibahangayikisha.
7  Amahoro akomeze kuba mu gihome cyawe,No mu minara yawe hakomeze kuba umutuzo.
8  Ndavuga ku bw’abavandimwe banjye n’incuti zanjyeNti “amahoro abe muri wowe.”
9  Nzakomeza kugushakira ibyizaMbigiriye inzu ya Yehova Imana yacu.
9  Yehova, nzagusingiza n’umutima wanjye wose;Nzamamaza imirimo yawe yose itangaje.
2  Nzakwishimira kandi nkunezererwe;Wowe Usumbabyose, nzaririmbira izina ryawe.
3  Abanzi banjye nibasubira inyuma,Bazasitara barimbukire imbere yawe,
4  Kuko waciye urubanza rwanjye ukandenganura.Wicaye ku ntebe yawe y’ubwami, uca imanza zikiranuka.
5  Wacyashye amahanga, urimbura ababi.Wasibanganyije izina ryabo kugeza ibihe bitarondoreka, ndetse iteka ryose.
6  Yemwe mwa banzi mwe, mugiye kurimbuka iteka ryose.Imigi warimbuye yarimbutse burundu. Ntibazongera kuvugwa ukundi.
7  Yehova we azicara ku ntebe ye y’ubwami iteka ryose;Intebe ye y’ubwami azayishimangira kugira ngo ace imanza.
8  Azacira igihugu imanza zikiranuka;Azacira amahanga imanza zitunganye.
9  Yehova azaba igihome kirekire gikingira umuntu wese ufite intimba;Azaba igihome kirekire mu bihe by’amakuba.
10  Yehova, abazi izina ryawe bazakwiringira,Kuko utazatererana abagushaka.
11  Muririmbire Yehova uri i Siyoni,Mubwire abantu ibyo yakoze.
12  Igihe azashakisha abamena amaraso, azibuka imbabare.Ntazibagirwa gutaka kwazo.
13  Yehova, ungirire neza; urebe umubabaro nterwa n’abanyanga,Wowe unzamura ukankura mu marembo y’urupfu,
14  Kugira ngo namamaze ibikorwa byawe byose biguhesha ikuzoMu marembo y’umukobwa w’i Siyoni, Kugira ngo nishimire agakiza kawe.
15  Amahanga yaguye mu mwobo yacukuye;Ibirenge byabo bifatwa mu rushundura bateze.
16  Yehova yimenyekanishirije ku manza yaciye.Umunyabyaha yagushijwe mu mutego n’ibikorwa bye. Higayoni. Sela.
17  Ababi bazajya mu mva,Kimwe n’amahanga yose yibagirwa Imana.
18  Umukene ntazibagirana iteka ryose,N’ibyiringiro by’abicisha bugufi ntibizayoyoka.
19  Yehova, haguruka! Ntiwemere ko umuntu buntu akurusha imbaraga.Reka amahanga acirwe urubanza imbere yawe.
20  Yehova, tera amahanga ubwoba, Kugira ngo amenye ko ari abantu buntu. Sela.
28  Yehova, ni wowe nkomeza guhamagara.Gitare cyanjye, ntunyime amatwi,Kugira ngo udakomeza kunyihoreraNkamera nk’abamanuka bajya muri rwa rwobo.
2  Wumve ijwi ryo kwinginga kwanjye ningutabaza;Ninzamura amaboko nyerekeje mu cyumba cy’imbere cy’ahera hawe.
3  Ntundimburane n’abantu babi hamwe n’inkozi z’ibibi,Bavugana na bagenzi babo amagambo y’amahoro, ariko mu mitima yabo huzuye ibibi.
4  Ubagirire ibihuje n’imigenzereze yabo,Uhuje n’ububi bw’ibikorwa byabo.Ubagirire ibihuje n’imirimo y’amaboko yabo.Ubiture ibyo bakoze.
5  Kuko batitaye ku byo Yehova yakoze,Ntibite no ku mirimo y’amaboko ye. Azabasenya kandi ntazabubaka.
6  Yehova nasingizwe kuko yumvise ijwi ryo kwinginga kwanjye.
7  Yehova ni imbaraga zanjye n’ingabo inkingira.Ni we umutima wanjye wiringira,Kandi yaramfashije none umutima wanjye uranezerewe.Nzamuririmbira indirimbo yo kumusingiza.
8  Yehova ni imbaraga z’ubwoko bwe,Kandi ni we gihome uwo yatoranyije aboneramo agakiza gakomeye.
9  Kiza ubwoko bwawe, uhe umugisha abo wagize umurage wawe;Ubaragire kandi ubatware kugeza ibihe bitarondoreka.
27  Yehova ni urumuri rwanjye n’agakiza kanjye.Nzatinya nde?Yehova ni igihome gikingira ubuzima bwanjye.Ni nde uzantera ubwoba?
2  Igihe abagizi ba nabi banteraga bashaka kundya,Ari bo banzi banjye bandwanyaga, Barasitaye baragwa.
3  Nubwo umutwe w’ingabo wangotesha amahema,Umutima wanjye ntuzashya ubwoba.Nubwo nahura n’intambara,Na bwo nzakomeza kumwiringira.
4  Ikintu kimwe nasabye Yehova,Ari na cyo nifuza, Ni uko natura mu nzu ya Yehova iminsi yose yo kubaho kwanjye,Nkareba ubwiza bwa Yehova,Kandi nkitegereza urusengero rwe nishimye.
5  Kuko ku munsi w’amakuba azampisha mu bwihisho bwe;Azampisha mu bwihisho bw’ihema rye; Azanshyira ku rutare rurerure.
6  Umutwe wanjye uzaba hejuru y’abanzi banjye bose bangose;Nzatamba ibitambo mu ihema rye ndangurura ijwi ry’ibyishimo. Nzaririmbira Yehova mucurangire.
7  Yehova, ninguhamagara unyumve,Ungirire neza kandi unsubize.
8  Umutima wanjye wavuze iby’itegeko watanze, rigira riti “nimushake mu maso hanjye.”Yehova, nzashaka mu maso hawe.
9  Ntumpishe mu maso hawe.Nturakarire umugaragu wawe ngo umwirukane,Ahubwo untabare.Mana y’agakiza kanjye, ntundeke kandi ntuntererane.
10  Nubwo data na mama banta,Yehova we yanyakira.
11  Yehova, nyigisha inzira yaweKandi unyobore mu nzira yo gukiranuka, unkize abanzi banjye.
12  Ntumpane mu maboko y’abanzi banjye ngo bangenze uko bashaka,Kuko hari abahagurukiye kunshinja ibinyoma, Hakaba n’unsukaho amagambo y’urugomo.
13  Iyo nza kuba ntarizeye ko nzabonera ineza ya Yehova mu gihugu cy’abazima, nari kuba uwa nde?
14  Iringire Yehova; gira ubutwari kandi umutima wawe ukomere.Ni koko, iringire Yehova.
63  Mana, uri Imana yanjye, mpora ngushaka. Ubugingo bwanjye bugufitiye inyota, Umubiri wanjye unegekajwe no kukwifuza Mu gihugu gikakaye kandi cyumye, kitagira amazi.
2  Nabonye imbaraga zawe n’ikuzo ryawe,Nkubona uri ahera.
3  Kuko ineza yawe yuje urukundo iruta ubuzima;Iminwa yanjye izagushima.
4  Ni cyo gituma nzagusingiza igihe cyose nzaba nkiriho;Nzazamura ibiganza mu izina ryawe.
5  Ubugingo bwanjye buhaze ibyiza, ndetse ibyiza kurusha ibindi.Iminwa yanjye irangurura ijwi ry’ibyishimo, akanwa kanjye karagusingiza.
6  Nakwibukaga ndi ku buriri bwanjye,Nkagutekerezaho mu bicuku bya nijoro,
7  Kuko wamfashije;Kandi ndangurura ijwi ry’ibyishimo ndi mu gicucu cy’amababa yawe.
8  Ubugingo bwanjye bwakomeje kugukurikira,Kandi ukuboko kwawe kw’iburyo kurankomeje.
9  Naho abahiga ubugingo bwanjye ngo baburimbure,Bazajya ikuzimu.
10  Bazatangwa bagabizwe inkota;Bazaribwa n’ingunzu.
11  Umwami azishimira Imana,Uyirahira wese azagira icyo yirata, Kuko akanwa k’abavuga ibinyoma kazazibywa.
7  Yehova Mana yanjye, ni wowe nahungiyeho.Ntabara unkize abantoteza bose,
2  Kugira ngo hatagira utanyaguza ubugingo bwanjye nk’intare,Akanshikuza ntafite untabara.
3  Yehova Mana yanjye, niba hari icyo nakoze,Niba hari uwo amaboko yanjye yarenganyije,
4  Niba narituye inabi uwangiriye neza,Cyangwa niba naranyaze uwashatse kungirira nabi ntabigereho,
5  Umwanzi akurikirane ubugingo bwanjye,Amfate maze anyukanyukire hasi, Ashyire icyubahiro cyanjye mu mukungugu. Sela.
6  Yehova, hagurukana uburakari bwawe,Haguruka urwanye abandakarira bakandwanya, Kanguka untabare, kuko wategetse ko ubutabera bwubahirizwa.
7  Iteraniro ry’amahanga rigukikize,Maze urihindukirane uturutse hejuru.
8  Yehova ni we uzacira abantu urubanza.Yehova, ncira urubanza ruhuje no gukiranuka kwanjye, Ukurikije ubudahemuka bwanjye.
9  Ndakwinginze, ububi bw’abakora ibibi niburangire,Kandi ushyigikire umukiranutsi. Imana ikiranuka ni yo igenzura umutima n’impyiko.
10  Imana ni yo ifite ingabo inkingira, ni yo Mukiza w’abafite imitima iboneye.
11  Imana ni Umucamanza ukiranuka,Kandi buri munsi ivuga amagambo akaze yo kwamagana ababi.
12  Nihagira uwanga guhindukira, izatyaza inkota yayo,Izabanga umuheto wayo yitegure kurasa.
13  Izategura intwaro zayo zo kwica,Imyambi yayo izayigira imyambi yaka umuriro.
14  Dore hari umuntu utwite ibibi,Yasamye akaga none azabyara ibinyoma.
15  Yasibuye umwobo, arawucukura;Ariko azagwa mu mwobo yicukuriye.
16  Akaga ke kazamugaruka ku mutwe,Urugomo rwe ruzamumanukira ku mutwe.
17  Nzasingiza Yehova ku bwo gukiranuka kwe,Nzaririmbira izina rya Yehova Usumbabyose.
55  Mana, tegera ugutwi isengesho ryanjye; Ntiwirengagize ibyo ngusaba.
2  Ita ku byo ngusaba kandi unsubize.Mpora nteraganwa hirya no hino n’ibimpangayikisha,Kandi mpagaritse umutima
3  Bitewe n’ibyo umwanzi avuga, n’umuntu mubi umpoza ku nkeke.Bakomeza kundohaho amakuba,Kandi barandakarira bakanyanga cyane.
4  Umutima wanjye urababaye cyane,Ubwoba bwo gutinya urupfu bwarantashye.
5  Ubwoba no guhinda umushyitsi byanyinjiyemo,Kandi gutengurwa kurantwikiriye.
6  Mpora mvuga nti “iyaba nari mfite amababa nk’ay’inuma!Mba ngurutse nkajya kure ngaturayo.
7  Nagenda ngahungira kure,Nkaba nibereye mu butayu. Sela
8  Nakwihuta nkajya aho mpungiraUmuyaga w’ishuheri n’umugaru.”
9  Yehova, batere urujijo kandi usobanye ururimi rwabo,Kuko nabonye urugomo n’intonganya mu mugi.
10  Ku manywa na nijoro bagenda hejuru y’inkuta zawo bawuzenguruka;Urimo ubugizi bwa nabi n’akaga.
11  Urimo ibyago;Gukandamiza n’uburiganya bihora ku karubanda.
12  Si umwanzi wantutse,Mba narabyihanganiye.Si umuntu unyanga urunuka wanyiraseho,Mba naramwihishe.
13  Ahubwo ni wowe, umuntu buntu twari duhwanye,Wari incuti yanjye magara kandi twari tuziranye,
14  Kuko twari dufitanye ubucuti bushimishije;Twajyanaga mu nzu y’Imana turi kumwe n’imbaga y’abantu.
15  Kurimbuka kubagwe gitumo!Bamanuke bajye mu mva ari bazima,Kuko aho babaga hose, ibibi byabaga bibarimo.
16  Jyeweho, nzahamagara Imana;Kandi Yehova ubwe azankiza.
17  Haba nimugoroba, mu gitondo no ku manywa mba mpangayitse mboroga,Kandi yumva ijwi ryanjye.
18  Azacungura ubugingo bwanjye abukize intambara y’abandwanya atume buba amahoro,Kuko banteye ari benshi.
19  Imana izumva ibasubize,Yo yicaye ku ntebe y’ubwami nk’uko byahoze na kera. SelaBo batigeze bahinduka,Kandi ntibatinye Imana.
20  Yarambuye ukuboko arwanya abari babanye na we amahoro;Yishe isezerano rye.
21  Amagambo ava mu kanwa ke anyerera kurusha amavuta,Ariko umutima we uba witeguye kurwana.Amagambo ye yorohereye kurusha amavuta,Nyamara ameze nk’inkota zityaye.
22  Ikoreze Yehova umutwaro wawe,Na we azagushyigikira.Ntazigera yemera ko umukiranutsi anyeganyezwa.
23  Ariko wowe Mana, uzabamanura ubashyire mu rwobo hasi cyane.Naho abariho urubanza rw’amaraso kandi bariganya, bazapfa batagejeje no kuri kimwe cya kabiri cy’iminsi yabo.Ariko jyeweho, nzakwiringira.
51  Mana, ungirire neza nk’uko ineza yawe yuje urukundo iri; Nk’uko imbabazi zawe ari nyinshi, uhanagure ibicumuro byanjye.
2  Unyuhagire unkureho ikosa ryanjye,Kandi unyezeho icyaha cyanjye.
3  Nzi neza ibicumuro byanjye,Kandi icyaha cyanjye gihora imbere yanjye.
4  Ni wowe nacumuyeho, wowe wenyine,Kandi nakoze ibibi mu maso yawe;Nuko nuvuga ugaragare ko ukiranuka,Kandi nuca urubanza ugaragare ko utariho umugayo.
5  Dore mama yambyaye ababara, ndi umunyabyaha,Kandi yansamye ndi umunyabyaha.
6  Dore wishimiye ukuri ko mu mutima;Umpe kugira ubwenge nyakuri mu mutima wanjye.
7  Unyezeho icyaha cyanjye, ucyejesheje hisopu kugira ngo ncye.Unyuhagire kugira ngo nere ndushe urubura.
8  Unyumvishe ijwi ry’ibyishimo n’umunezero,Kugira ngo amagufwa wajanjaguye yishime.
9  Uhishe mu maso hawe, nturebe ibyaha byanjye,Kandi uhanagure amakosa yanjye yose.
10  Mana, undememo umutima uboneye,Kandi unshyiremo umwuka mushya utuma nshikama.
11  Ntunte kure y’amaso yawe;Kandi ntumvaneho umwuka wawe wera.
12  Unsubizemo ibyishimo bituruka ku gakiza kawe,Kandi umpe kugira umutima utuma nkumvira.
13  Abacumura nzabigisha inzira zawe,Kugira ngo abanyabyaha bakugarukire.
14  Mana, Mana y’agakiza kanjye, nkuraho urubanza rw’amaraso,Kugira ngo ururimi rwanjye rwishimire kuvuga ibyo gukiranuka kwawe.
15  Yehova, bumbura iminwa yanjye,Kugira ngo akanwa kanjye kagusingize.
16  Ni uko utishimira ibitambo, naho ubundi nari kubitamba;Ntunezezwa n’ibitambo bikongorwa n’umuriro.
17  Ibitambo Imana yemera ni umutima umenetse.Umutima umenetse kandi ushenjaguwe, Mana ntuzawusuzugura.
18  Ugirire neza Siyoni kuko uyemera;Wubake inkuta z’i Yerusalemu.
19  Ni bwo uzishimira ibitambo byo gukiranuka,Ukishimira ibitambo byoswa n’ibitambo bikongorwa n’umuriro;Ni bwo ibimasa bizatambirwa ku gicaniro cyawe.
34  Nzasingiza Yehova igihe cyose;Akanwa kanjye kazahora kavuga ishimwe rye.
2  Ubugingo bwanjye buzirata Yehova;Abicisha bugufi bazumva maze bishime.
3  Nimufatanye nanjye gusingiza Yehova;Nimuze dufatanye gushyira izina rye hejuru.
4  Nabajije Yehova na we aransubiza,Ankiza ibyanteraga ubwoba byose.
5  Baramurebye mu maso habo hararabagirana;Mu maso habo ntihazigera hakorwa n’isoni.
6  Iyo mbabare yaratabaje maze Yehova arumva,Ayikiza amakuba yayo yose.
7  Umumarayika wa Yehova akambika agose abamutinya,Kandi arabakiza.
8  Nimusogongere mwibonere ukuntu Yehova ari mwiza.Hahirwa umugabo w’umunyambaraga umuhungiraho.
9  Mutinye Yehova mwa bera be mwe,Kuko abamutinya nta cyo babura.
10  Intare z’umugara zikiri nto zarakennye zirasonza;Ariko abashaka Yehova bo nta kintu cyiza bazabura.
11  Bana banjye nimuze muntege amatwi;Ndabigisha gutinya Yehova.
12  Ni nde wishimira ubuzima,Agakunda kubaho iminsi myinshi kugira ngo abone ibyiza?
13  Urinde ururimi rwawe kugira ngo rutavuga ibibi;Kandi urinde iminwa yawe kugira ngo itavuga ibinyoma.
14  Uzibukire ibibi maze ukore ibyiza;Ushake amahoro kandi uyakurikire.
15  Amaso ya Yehova ari ku bakiranutsi,Amatwi ye yumva ijwi ryo gutabaza kwabo.
16  Igitsure cya Yehova kiri ku bakora ibibi,Kugira ngo abatsembe ntibazongere kuvugwa mu isi.
17  Abakiranutsi baratatse Yehova arabumva,Abakiza amakuba yabo yose.
18  Yehova aba hafi y’abafite umutima umenetse;Akiza abafite umutima ushenjaguwe.
19  Ibyago by’umukiranutsi ni byinshi,Ariko Yehova abimukiza byose.
20  Arinda amagufwa ye yose;Nta na rimwe ryavunitse.
21  Ibyago ni byo bizica umuntu mubi,Kandi abanga umukiranutsi bazabarwaho icyaha.
22  Yehova acungura ubugingo bw’abagaragu be;Nta n’umwe mu bamuhungiraho uzabarwaho icyaha.
89  Uko Yehova agaragaza ineza yuje urukundo nzabiririmba ngeze iteka ryose.Uko ibihe bizagenda bisimburana, nzamenyekanisha ubudahemuka bwawe nkoresheje akanwa kanjye.
2  Kuko navuze nti “ineza yuje urukundo izashimangirwa iteka;Ukomeza ubudahemuka bwawe mu ijuru bugahama.”
3  “Nagiranye isezerano n’uwo natoranyije;Narahiye Dawidi umugaragu wanjye, nti
4  ‘Urubyaro rwawe nzarukomeza kugeza ibihe bitarondoreka,Kandi nzubaka intebe yawe y’ubwami ihoreho uko ibihe bizagenda bisimburana.’ ” Sela.
5  Yehova, ijuru rizasingiza igikorwa gitangaje wakoze;Ni koko, rizasingiriza ubudahemuka bwawe mu iteraniro ry’abera.
6  Ni nde mu ijuru wagereranywa na Yehova?Mu bana b’Imana, ni nde wasa na Yehova?
7  Imana ikwiriye kubahwa mu nkoramutima z’abera;Irakomeye kandi iteye ubwoba kurusha abayikikije bose.
8  Yehova Mana nyir’ingabo,Yah, ni nde ufite imbaraga nk’izawe?Ubudahemuka bwawe burakugose impande zose.
9  Ni wowe utegeka imivumba y’inyanja;Iyo imiraba yayo ihagurutse ni wowe uyicubya.
10  Ni wowe wamenaguye Rahabu, ndetse umugira nk’uwishwe.Watatanyije abanzi bawe ukoresheje ukuboko kw’imbaraga zawe.
11  Ijuru ni iryawe, isi na yo ni iyawe;Ubutaka n’ibibwuzuyemo byose ni wowe wabiremye.
12  Amajyaruguru n’amajyepfo ni wowe wabiremye.Tabori na Herumoni harangurura ijwi ry’ibyishimo mu izina ryawe.
13  Ukuboko gufite ububasha ni ukwawe,Ukuboko kwawe kurakomeye, Ukuboko kwawe kw’iburyo gushyizwe hejuru.
14  Gukiranuka no guca imanza zitabera ni byo rufatiro rw’intebe yawe y’ubwami;Ineza yuje urukundo n’ukuri biri imbere yawe.
15  Yehova, hahirwa abarangurura ijwi ry’ibyishimo.Bakomeza kugendera mu mucyo wo mu maso hawe.
16  Banezererwa izina ryawe umunsi ukira,Kandi gukiranuka kwawe ni ko gutuma bashyirwa hejuru,
17  Kuko ari wowe bwiza bw’imbaraga zabo.Kwemerwa nawe ni byo bituma ihembe ryacu rishyirwa hejuru.
18  Ingabo idukingira ituruka kuri Yehova,Kandi umwami wacu aturuka ku Uwera wa Isirayeli.
19  Icyo gihe wabwiriye indahemuka zawe mu iyerekwa,Uravuga uti “Nafashije umunyambaraga;Nashyize hejuru uwatoranyijwe mu bantu.
20  Nabonye Dawidi umugaragu wanjye,Kandi namusutseho amavuta yanjye yera.
21  Nzamuhozaho ikiganza cyanjye,Kandi ukuboko kwanjye kuzamukomeza.
22  Nta mwanzi uzamukandamiza,Kandi nta mwana wo gukiranirwa uzamubabaza.
23  Imbere ye ni ho namenaguriye abanzi be,Kandi abamwanga urunuka nakomeje kubakubita.
24  Ubudahemuka bwanjye n’ineza yanjye yuje urukundo biri kumwe na we,Kandi ihembe rye rishyirwa hejuru mu izina ryanjye.
25  Nashyize ikiganza cye ku nyanja,N’ukuboko kwe kw’iburyo ngushyira ku nzuzi.
26  We ubwe arambwira ati ‘uri Data,Uri Imana yanjye n’Igitare cy’agakiza kanjye.’
27  Nanjye nzamugira nk’imfura yanjye,Asumbe abami bose bo ku isi.
28  Nzakomeza kumugaragariza ineza yanjye yuje urukundo kugeza ibihe bitarondoreka,Kandi isezerano nagiranye na we ntirizakuka.
29  Nzatuma urubyaro rwe ruhoraho iteka ryose,Kandi intebe ye y’ubwami izamara iminsi nk’iy’ijuru.
30  Abana be nibareka amategeko yanjye,Kandi ntibakurikize imanza zanjye,
31  Nibarenga ku mabwiriza yanjye,Kandi ntibakomeze ibyo nabategetse,
32  Nzabahanira igicumuro cyabo mbakubite inkoni,Kandi nzabaryoza ikosa ryabo ndetse mbakubite.
33  Ariko sinzareka kumugaragariza ineza yanjye yuje urukundo,Nta n’ubwo nzabura kumugaragariza ubudahemuka bwanjye.
34  Sinzica isezerano ryanjye,Kandi sinzahindura ijambo ryaturutse mu kanwa kanjye.
35  Narahiye kwera kwanjye rimwe na rizima,Sinzabeshya Dawidi.
36  Urubyaro rwe ruzahoraho kugeza ibihe bitarondoreka,Kandi intebe ye y’ubwami izaba nk’izuba imbere yanjye.
37  Izashimangirwa kugeza ibihe bitarondoreka nk’ukwezi,Nk’umuhamya wizerwa mu kirere.” Sela.
38  Ariko wowe wataye uwo wasutseho amavuta ukomeza kumusuzugura,Kandi waramurakariye cyane.
39  Wazinutswe isezerano ry’umugaragu wawe;Wahumanyije ikamba rye urijugunya hasi ku butaka.
40  Washenye ingo ze zose z’amatungo z’amabuye,Ibihome bye ubihindura amatongo.
41  Abahisi n’abagenzi bose baramusahuye;Yabaye igitutsi ku baturanyi be.
42  Washyize hejuru ukuboko kw’iburyo kw’ababisha be;Watumye abanzi be bose bishima.
43  Byongeye kandi, warwanyije inkota ye,Kandi ntiwamushyigikiye ku rugamba.
44  Watumye adakomeza kurabagirana,Kandi intebe ye y’ubwami wayijugunye hasi.
45  Wagabanyije iminsi y’ubuto bwe;Wamukenyeje ikimwaro. Sela.
46  Yehova, uzakomeza kwihisha ugeze ryari? Ese uzihisha iteka ryose?Ese uburakari bwawe buzakomeza kugurumana nk’umuriro?
47  Ibuka uko igihe cyo kubaho kwanjye kireshya.Ese abantu bose wabaremeye ubusa?
48  Ni nde mugabo w’umunyambaraga uriho utazabona urupfu?Ese ashobora kurokora ubugingo bwe akabukura mu maboko y’imva? Sela.
49  Yehova, bya bikorwa byawe bya kera by’ineza yuje urukundo biri he?Bya bindi warahiye Dawidi mu budahemuka bwawe biri he?
50  Yehova ibuka igitutsi abagaragu bawe batukwa;Wibuke ko ntwara mu gituza cyanjye igitutsi cy’amoko yose y’abantu.
51  Yehova, wibuke ukuntu abanzi bawe bagututse;Wibuke ukuntu batutse intambwe z’uwo wasutseho amavuta.
52  Yehova nasingizwe kugeza iteka ryose. Amen kandi Amen.
136  Nimushimire Yehova kuko ari mwiza,Kuko ineza ye yuje urukundo ihoraho iteka ryose.
2  Nimushimire Imana iruta izindi mana zose,Kuko ineza yayo yuje urukundo ihoraho iteka ryose.
3  Nimushimire Umwami w’abami,Kuko ineza ye yuje urukundo ihoraho iteka ryose.
4  Nimushimire ukora ibitangaje wenyine agakora ibikomeye,Kuko ineza ye yuje urukundo ihoraho iteka ryose.
5  Nimushimire uwaremesheje ijuru ubwenge,Kuko ineza ye yuje urukundo ihoraho iteka ryose.
6  Nimushimire uwasanzuye isi hejuru y’amazi,Kuko ineza ye yuje urukundo ihoraho iteka ryose.
7  Nimushimire uwashyizeho ibimurika binini,Kuko ineza ye yuje urukundo ihoraho iteka ryose;
8  Agashyiraho n’izuba kugira ngo ritegeke ku manywa,Kuko ineza ye yuje urukundo ihoraho iteka ryose;
9  Ndetse agashyiraho ukwezi n’inyenyeri ngo bitegeke ijoro,Kuko ineza ye yuje urukundo ihoraho iteka ryose.
10  Nimushimire uwakubise Egiputa akica imfura zayo,Kuko ineza ye yuje urukundo ihoraho iteka ryose;
11  Ari na we wakuyeyo Isirayeli,Kuko ineza ye yuje urukundo ihoraho iteka ryose;
12  Ayikujeyo ukuboko gukomeye kandi kurambuye,Kuko ineza ye yuje urukundo ihoraho iteka ryose.
13  Nimushimire uwagabanyije Inyanja Itukura mo kabiri,Kuko ineza ye yuje urukundo ihoraho iteka ryose;
14  Agatuma Abisirayeli bayinyuramo hagati,Kuko ineza ye yuje urukundo ihoraho iteka ryose;
15  Agakunkumurira Farawo n’ingabo ze mu Nyanja Itukura,Kuko ineza ye yuje urukundo ihoraho iteka ryose.
16  Nimushimire uwanyujije ubwoko bwe mu butayu,Kuko ineza ye yuje urukundo ihoraho iteka ryose.
17  Nimushimire uwishe abami bakomeye,Kuko ineza ye yuje urukundo ihoraho iteka ryose;
18  Akica abami b’ibihangange,Kuko ineza ye yuje urukundo ihoraho iteka ryose;
19  Akica Sihoni umwami w’Abamori,Kuko ineza ye yuje urukundo ihoraho iteka ryose;
20  Na Ogi umwami w’i Bashani,Kuko ineza ye yuje urukundo ihoraho iteka ryose;
21  Agatanga igihugu cyabo ngo kibe umurage,Kuko ineza ye yuje urukundo ihoraho iteka ryose;
22  Ngo kibe umurage w’umugaragu we Isirayeli,Kuko ineza ye yuje urukundo ihoraho iteka ryose;
23  Ni we watwibutse ubwo twari twaracishijwe bugufi,Kuko ineza ye yuje urukundo ihoraho iteka ryose;
24  Akadukiza kenshi akatuvana mu nzara z’abanzi bacu,Kuko ineza ye yuje urukundo ihoraho iteka ryose;
25  We ugaburira ibifite umubiri byose,Kuko ineza ye yuje urukundo ihoraho iteka ryose.
26  Nimushimire Imana yo mu ijuru,Kuko ineza yayo yuje urukundo ihoraho iteka ryose.
62  Ubugingo bwanjye butegereza Imana bucecetse; Ni yo impa agakiza.
2  Mu by’ukuri, ni yo gitare cyanjye n’agakiza kanjye, ni igihome kirekire kinkingira.Sinzanyeganyezwa cyane.
3  Muzakomeza kugaba igitero ku wo mushaka kwica mugeze ryari?Mwese mumeze nk’urukuta ruhengamye, urukuta rw’amabuye rwenda guhirima.
4  Bagira umuntu inama bagamije kumutesha icyubahiro cye.Bishimira ibinyoma. Akanwa kabo gasabira abantu imigisha, ariko umutima wabo ukabavuma. Sela.
5  Bugingo bwanjye, jya utegereza Imana ucecetse,Kuko ari yo byiringiro byanjye.
6  Ni koko, ni yo gitare cyanjye n’agakiza kanjye, kandi ni igihome kirekire kinkingira.Sinzanyeganyezwa.
7  Imana ni yo impa agakiza n’icyubahiro;Imana ni yo gitare cyanjye gikomeye, kandi ni yo buhungiro bwanjye.
8  Mwa bantu mwe, mujye muyiringira igihe cyose;Mujye musuka imbere yayo ibiri mu mitima yanyu. Imana ni yo buhungiro bwacu. Sela.
9  Mu by’ukuri, abantu bakuwe mu mukungugu ni umwuka gusa.Abana b’abantu si abo kwiringirwa, Bose bashyizwe ku munzani, umwuka ubarusha kuremera.
10  Ntimukiringire uburiganya,Kandi ntimukiringire ubwambuzi kuko nta cyo bimaze. Ubutunzi bwanyu nibugwira, ntimukabushyireho umutima.
11  Imana yavuze rimwe kandi nabyumvise incuro ebyiri,Ko imbaraga ari iz’Imana.
12  Yehova, ineza yuje urukundo na yo ni wowe iturukaho,Kuko witura umuntu wese ibihwanye n’ibyo yakoze.
73  Rwose, Imana igirira neza Isirayeli, igirira neza abafite imitima itanduye.
2  Jyeweho, ibirenge byanjye byari hafi guteshuka;Haburaga gato intambwe zanjye zikanyerera.
3  Kuko nagiriraga ishyari abiyemera,Iyo nabonaga abantu babi bafite amahoro.
4  Ntibagira imibabaro y’urupfu,Kandi inda zabo zuzuye ibinure.
5  Nta n’ubwo bahura n’ibyago nk’ibigera ku bantu buntu,Ntibahura n’ingorane nk’iz’abandi bantu.
6  Ni cyo cyatumye ubwibone bwabo bubabera nk’umukufi bambara mu ijosi,Bakifubika urugomo nk’umwambaro.
7  Amaso yabo yavuye imutwe bitewe n’umubyibuho;Bafite ibirenze ibyo umutima watekereza.
8  Barakobana kandi bakavuga ibibi;Birata bavuga iby’uburiganya.
9  Bashyize akanwa kabo mu ijuru,N’ururimi rwabo ruzerera mu isi.
10  Bigaruriye ubwoko bw’Imana,Kandi bagomororewe amazi menshi.
11  Baravuze bati “Imana yabimenya ite?Ese Isumbabyose irabizi?”
12  Dore abo ni abantu babi bahora mu mutuzo;Bagwije ubutunzi.
13  Ni ukuri, umutima wanjye nawereje ubusa;Kandi nakarabiye ubusa ibiganza byanjye ngaragaza ko ndi umwere.
14  Nahuraga n’ibyago umunsi wose,Ngacyahwa buri gitondo.
15  Iyo nza kuba naravuze nti “ibyo bintu nzabivuga,”Nari kuba ndiganyijeAbana bawe bose.
16  Nakomeje kubitekerezaho kugira ngo mbimenye,Ariko nsanga bigoye,
17  Kugeza ubwo nagiriye mu rusengero rukomeye rw’Imana.Nashakaga kumenya amaherezo yabo.
18  Ni ukuri wabashyize ahantu hanyerera;Warabagushije bararimbuka.
19  Mbega ukuntu mu kanya gato babaye abo gutangarirwa!Mbega ngo baragera ku iherezo ryabo barimbuwe n’amakuba atunguranye!
20  Yehova, nk’uko inzozi zibagirana nyuma yo gukanguka,Nawe nukanguka uzahinyura isura yabo.
21  Umutima wanjye wagize agahinda,Impyiko zanjye zirababara cyane.
22  Nabaye umupfapfa sinagira icyo menya;Nari meze nk’inyamaswa imbere yawe.
23  Ariko mporana nawe;Wamfashe ukuboko kwanjye kw’iburyo.
24  Uzanyoboza inama zawe,Kandi nyuma yaho uzangeza ku cyubahiro.
25  Ni nde mfite mu ijuru utari wowe?Mu isi nta wundi nishimira uretse wowe.
26  Umubiri wanjye n’umutima wanjye byacitse intege.Ariko Imana ni yo gitare cy’umutima wanjye n’umugabane wanjye kugeza iteka ryose.
27  Abakomeza kuba kure yawe bazarimbuka;Uzacecekesha umuntu wese ukureka akajya gusenga izindi mana.
28  Ariko jyeweho, kwegera Imana ni byo byiza kuri jye.Yehova, we Mwami w’Ikirenga, ni we nagize ubuhungiro bwanjye,Kugira ngo namamaze imirimo ye yose.
85  Yehova, wishimiye igihugu cyawe;Wagaruye aba Yakobo bajyanywe ho iminyago.
2  Wababariye ubwoko bwawe amakosa yabwo;Watwikiriye ibyaha byabwo byose. Sela.
3  Warifashe ntiwarekura umujinya wawe wose;Warigaruye ucubya uburakari bwawe bugurumana.
4  Mana y’agakiza kacu, dukoranyirize hamwe utugarure,Kandi ntukomeze kuturakarira.
5  Mbese uzakomeza kuturakarira ugeze iteka?Mbese uzakomeza kurakara ibihe byose?
6  Mbese ntuzongera kuduhembura,Kugira ngo ubwoko bwawe bukwishimire?
7  Yehova, tugaragarize ineza yawe yuje urukundo,Kandi uduhe agakiza.
8  Nzumva ibyo Yehova Imana y’ukuri azavuga,Kuko azabwira ubwoko bwe n’indahemuka ze iby’amahoro; Ariko ntibakongere kwiyiringira.
9  Mu by’ukuri, agakiza ke kari hafi y’abamutinyaKugira ngo icyubahiro kibe mu gihugu cyacu.
10  Ineza yuje urukundo n’ukuri byarahuye;Gukiranuka n’amahoro byarasomanye.
11  Ukuri kuzamera, gusagambe ku isi;Gukiranuka kuzareba hasi kuri mu ijuru.
12  Yehova na we azatanga ibyiza,Kandi igihugu cyacu kizatanga umwero wacyo.
13  Gukiranuka kuzagendera imbere ye;Kuzatunganyisha inzira intambwe ze.
108  Mana, umutima wanjye urashikamye.Nzaririmba ncurange,Ndetse nzaririmbana icyubahiro cyanjye cyose.
2  Kanguka nebelu we, nawe wa nanga we.Nzakangura umuseso.
3  Yehova, nzagusingiriza mu bantu bo mu mahanga;Nzakuririmbira ndi hagati y’amahanga,
4  Kuko ineza yawe yuje urukundo ari nyinshi, igera mu ijuru;N’ukuri kwawe kugera mu bicu.
5  Mana, ushyirwe hejuru usumbe ijuru;Icyubahiro cyawe kibe hejuru y’isi yose.
6  Udukirishe ukuboko kwawe kw’iburyo kandi udusubize,Kugira ngo abakunzi bawe barokorwe.
7  Imana ubwayo yavuganye ukwera kwayoIti “nzishima ntange Shekemu ho umugabane, Kandi nzagera ikibaya cya Sukoti.
8  Gileyadi ni iyanjye, akarere ka Manase na ko ni akanjye;Efurayimu ni igihome cy’umutware nashyizeho; Yuda ni inkoni yanjye y’ubutware.
9  Mowabu ni igikarabiro cyanjye.Kuri Edomu ni ho nzashyira inkweto zanjye. Nzarangurura ijwi nishimira ko nanesheje u Bufilisitiya.”
10  Ni nde uzanjyana mu mugi ugoswe n’inkuta?Ni nde uzanjyana akangeza muri Edomu?
11  Mbese hari undi utari wowe Mana wadutaye,Ukaba utagitabarana n’ingabo zacu ngo uzibere Imana?
12  Dutabare udukize amakuba,Kuko agakiza k’umuntu wakuwe mu mukungugu nta cyo kamaze.
13  Imana ni yo izaduha imbaraga;Yo ubwayo izaribata abanzi bacu.
57  Ungirire neza Mana, ungirire neza, Kuko ari wowe ubugingo bwanjye bwahungiyeho, Kandi mu gicucu cy’amababa yawe ni mo nahungiye kugeza aho ibyago bizashirira.
2  Ntakambira Imana Isumbabyose, Imana y’ukuri, yo ibinkiza.
3  Izohereza ubufasha buturutse mu ijuru inkize.Izateza urujijo unshihagura wese. Sela.Imana izohereza ineza yayo yuje urukundo n’ukuri kwayo.
4  Ubugingo bwanjye buri hagati y’intare;Nahatiwe kuryama hagati y’inyamaswa ziryana, hagati y’abana b’abantu,Bafite amenyo ameze nk’amacumu n’imyambi,Kandi indimi zabo zimeze nk’inkota zityaye.
5  Mana, ushyirwe hejuru usumbe ijuru;Icyubahiro cyawe kibe hejuru y’isi yose.
6  Intambwe zanjye baziteze urushundura;Ubugingo bwanjye bwarahetamye.Bacukuye umwobo imbere yanjye,Ariko ni bo bawuguyemo. Sela.
7  Mana, umutima wanjye urashikamye,Umutima wanjye urashikamye.Nzaririmba ncurange.
8  Cyubahiro cyanjye, kanguka,Kanguka nebelu we, nawe wa nanga we. Nzakangura umuseso.
9  Yehova, nzagusingiriza mu bantu bo mu mahanga;Nzakuririmbira ndi hagati y’amahanga,
10  Kuko ineza yawe yuje urukundo ari nyinshi, igera mu ijuru,N’ukuri kwawe kugera mu bicu.
11  Mana, ushyirwe hejuru usumbe ijuru;Icyubahiro cyawe kibe hejuru y’isi yose.
100  Mwa bantu bo mu isi mwese mwe, murangururire Yehova ijwi ryo kunesha.
2  Mukorere Yehova mwishimye;Muze imbere ye murangurura ijwi ry’ibyishimo.
3  Mumenye ko Yehova ari Imana.Ni we waturemye si twe twiremye. Turi ubwoko bwe n’intama zo mu rwuri rwe.
4  Muze mu marembo ye mushimira;Muze mu bikari bye mumusingiza. Mumushimire, musingize izina rye.
5  Kuko Yehova ari mwiza;Ineza ye yuje urukundo ihoraho iteka ryose, Kandi ubudahemuka bwe buhoraho uko ibihe biha ibindi.
149  Nimusingize Yah!Muririmbire Yehova indirimbo nshya;Muririmbire ishimwe rye mu iteraniro ry’indahemuka.
2  Isirayeli niyishimire Umuremyi wayo Mukuru,Abana ba Siyoni bishimire Umwami wabo.
3  Nibasingize izina rye babyina.Nibamuririmbire bavuza ishako n’inanga,
4  Kuko Yehova yishimira ubwoko bwe,Abicisha bugufi akabarimbishisha agakiza.
5  Indahemuka nizishime zifite icyubahiro;Nizirangurure ijwi ry’ibyishimo ziri ku buriri bwazo.
6  Mu mihogo yazo haturuke indirimbo zo gusingiza Imana,Kandi zitwaze mu kuboko inkota ifite ubugi impande zombi,
7  Kugira ngo zihore amahangaKandi ziyacyahe,
8  Ziboheshe abami bayo iminyururu,N’abanyacyubahiro bayo zibaboheshe imihama y’ibyuma,
9  Kugira ngo zibasohorezeho imanza zanditswe.Ubwo bwiza buhebuje bufitwe n’indahemuka zayo zose. Nimusingize Yah!
87  Urufatiro rw’umurwa w’Imana ruri mu misozi yera.
2  Yehova akunda amarembo y’i SiyoniKuruta amahema ya Yakobo yose.
3  Wa murwa w’Imana y’ukuri we, uvugwaho ibintu bihebuje. Sela.
4  Mu bamenye nzavugamo Rahabu na Babuloni;Dore u Bufilisitiya na Tiro na Kushi. Nzavuga ibihereranye na bo nti “dore uwahavukiye.”
5  Naho ku byerekeye Siyoni bazavuga bati“Buri wese ni ho yavukiye.” Isumbabyose izayishimangira iyikomeze.
6  Yehova ubwe, igihe azaba yandika abantu, azavuga ati“Dore uwahavukiye.” Sela.
7  Nanone hazaba abaririmbyi n’ababyinnyi babyina bazenguruka bavuga bati“Amasoko yanjye yose ari muri wowe.”
93  Yehova yabaye umwami!Yambaye ikuzo;Yehova arambaye, akenyeye imbaraga.Isi na yo yarashimangiwe ku buryo idashobora kunyeganyega.
2  Intebe yawe y’ubwami yarakomejwe uhereye kera cyane;Uriho uhereye iteka ryose.
3  Yehova, inzuzi zararanguruye,Inzuzi zaranguruye ijwi ryazo; Inzuzi zikomeza kurangurura ijwi ryo guhorera kwazo.
4  Yehova afite imbaraga ziruta iz’amazi menshi asuma n’imivumba ikomeye y’inyanja yarubiye;Afite icyubahiro gihanitse.
5  Ibyo utwibutsa ni ibyo kwiringirwa cyane.Yehova, birakwiriye ko inzu yawe iba iyera kugeza iteka ryose.
77  Nzarangurura ijwi ntakambire Imana;Nzarangurura ijwi ntakambire Imana, kandi izanyumva.
2  Ku munsi w’amakuba yanjye nashatse Yehova;Nijoro nateze amaboko kandi ntiyaguye ikinya; Ariko ubugingo bwanjye bwanze guhumurizwa.
3  Nzibuka Imana kandi sinzatuza;Nzakomeza kuyitekerezaho nubwo umutima wanjye wanegekara. Sela.
4  Wafashe ibigohe byanjye;Narahungabanye sinashobora kuvuga.
5  Natekereje ku minsi ya kera,Ntekereza ku myaka yo mu bihe byahise bitarondoreka.
6  Nzibuka indirimbo naririmbaga ncuranga inanga nijoro;Umutima wanjye uzatekereza ku bimpangayikishije, Kandi nzashakashaka nitonze.
7  Mbese Yehova azaduta burundu,Ye kongera kutwishimira?
8  Mbese ineza ye yuje urukundo yararangiye burundu?Mbese ijambo rye ryabaye imfabusa kugeza iteka?
9  Mbese Imana yaba yaribagiwe kugaragaza ineza,Cyangwa yaba yararakaye ikareka kugira imbabazi? Sela.
10  Mbese nzakomeza kuvuga nti “iki ni cyo cyankomerekeje,Ni uko Isumbabyose yadukuyeho ukuboko kwayo kw’iburyo?”
11  Nzibuka ibyo Yah yakoze;Nzibuka ibikorwa bitangaje wakoze kera.
12  Nzatekereza ku mirimo yawe yose,Nite no ku migenzereze yawe.
13  Mana, inzira yawe iri ahantu hera.Ni iyihe Mana ikomeye nk’Imana yacu?
14  Ni wowe Mana y’ukuri ikora ibintu bitangaje;Wamenyekanishije imbaraga zawe hagati y’abantu bo mu mahanga.
15  Wakijije ubwoko bwawe ukoresheje ukuboko kwawe;Wakijije bene Yakobo na bene Yozefu. Sela.
16  Mana, amazi yarakubonye;Amazi yarakubonye ahinda umushyitsi, N’imuhengeri harivumbagatanya.
17  Inkuba yarahinze ibicu bisuka amazi;Ijwi ryumvikaniye mu kirere cyuzuye ibicu, Kandi imyambi yawe yakwiriye hirya no hino.
18  Urusaku rw’inkuba wahindishije rwari rumeze nk’urw’inziga z’amagare;Imirabyo yamurikiye ubutaka, Isi irivumbagatanya kandi iratigita.
19  Inzira yawe yanyuraga mu nyanja;Inzira yawe yanyuraga mu mazi menshi, Kandi aho wakandagiye ntihamenyekanye.
20  Wayoboye ubwoko bwawe nk’umukumbi,Ukoresheje ukuboko kwa Mose n’ukwa Aroni.
144  Yehova nasingizwe we Gitare cyanjye;Ni we wigisha amaboko yanjye kurwana,N’intoki zanjye akazigisha intambara.
2  Ni we ungaragariza ineza yuje urukundo akaba n’igihome cyanjye;Ni igihome kirekire kinkingira n’Umukiza wanjye, Ni we ngabo inkingira akaba n’ubuhungiro bwanjye,Kandi ni we umpa gutegeka abantu bo mu mahanga.
3  Yehova, umuntu ni iki ku buryo wamumenya,N’umuntu buntu ni iki ku buryo wamwitaho?
4  Umuntu ameze nk’umwuka gusa;Iminsi ye ni nk’igicucu kirembera.
5  Yehova, itsa ijuru ryawe kugira ngo umanuke;Kora ku misozi kugira ngo icumbe umwotsi.
6  Utume imirabyo irabya kugira ngo ubatatanye;Uboherezeho imyambi yawe kugira ngo ubatere urujijo.
7  Rambura amaboko yawe aho uri mu ijuru;Mbohora maze unkize amazi menshi, Unkure mu maboko y’abanyamahanga;
8  Akanwa kabo kavuze ibitari ukuri,N’ukuboko kwabo kw’iburyo ni ukuboko kw’ibinyoma.
9  Mana, nzakuririmbira indirimbo nshya;Nzakuririmbira ncuranga inanga y’imirya icumi,
10  Wowe uha abami agakiza,Wowe wabohoye Dawidi umugaragu wawe, ukamukiza inkota yica.
11  Mbohora maze unkize amaboko y’abanyamahanga;Akanwa kabo kavuze ibitari ukuri,N’ukuboko kwabo kw’iburyo ni ukuboko kw’ibinyoma;
12  Baravuga bati “abahungu bacu bameze nk’ibimera byakuze neza kuva bikiri bito,N’abakobwa bacu bameze nk’inkingi z’ingoro zibajwe neza;
13  Ibigega byacu biruzuye, birimo imbuto z’amoko yose;Imikumbi yacu irororoka ikikuba incuro ibihumbi mu mihanda yacu, umwe ukavamo ibihumbi icumi;
14  Inka zacu zirahaka, ntizibyara izidashyitse kandi ntiziramburura;Nta n’induru yumvikana ku karubanda.
15  Hahirwa ubwoko bumerewe butyo!”Ahubwo hahirwa ubwoko bufite Yehova ho Imana yabwo!
46  Imana ni yo buhungiro bwacu n’imbaraga zacu, Ni umufasha uhora witeguye kuboneka mu gihe cy’amakuba.
2  Ni yo mpamvu tutazatinya nubwo isi yahinduka,N’imisozi ikanyeganyega ikiroha imuhengeri mu nyanja ngari;
3  Nubwo amazi yayo yakwivumbura, akabimba ifuro,N’imisozi igatigiswa no guhorera kwayo. Sela.
4  Hari uruzi rwagabye amashami ashimisha umurwa w’Imana,Ihema rihebuje ryera cyane ry’Isumbabyose.
5  Imana iri hagati mu murwa; ntuzanyeganyezwa.Imana izawutabara kare mu museso.
6  Amahanga yaravurunganye, ubwami buranyeganyega;Yumvikanishije ijwi ryayo isi irashonga.
7  Yehova nyir’ingabo ari kumwe natwe;Imana ya Yakobo ni igihome kirekire kidukingira. Sela.
8  Nimuze murebe ibikorwa bya Yehova,Ukuntu yakoze ibintu bitangaje mu isi.
9  Akuraho intambara kugeza ku mpera z’isi;Umuheto arawuvunagura, n’icumu araricagagura, Amagare y’intambara ayatwikisha umuriro.
10  “Mwemere ko mutsinzwe kandi mumenye ko ari jye Mana.Nzashyirwa hejuru mu mahanga; Nzashyirwa hejuru mu isi.”
11  Yehova nyir’ingabo ari kumwe natwe;Imana ya Yakobo ni igihome kirekire kidukingira. Sela.
114  Igihe Isirayeli yavaga muri Egiputa,Inzu ya Yakobo ikava mu bantu bavugaga ururimi rutumvikana,
2  U Buyuda bwabaye ahera he,Isirayeli iba ubwami bwe bukomeye.
3  Inyanja yarabibonye irahunga,Yorodani na yo isubira inyuma.
4  Imisozi ikinagira nk’amapfizi y’intama,N’udusozi dukinagira nk’abana b’intama.
5  Wa nyanja we wari wabaye iki cyatumye uhunga,Nawe Yorodani ugasubira inyuma?
6  Namwe mwa misozi mwe mugakinagira nk’amapfizi y’intama,Namwe mwa dusozi mwe mugakinagira nk’abana b’intama?
7  Wa si we, babara cyane bitewe n’Umwami,Bitewe n’Imana ya Yakobo,
8  Yo ihindura urutare mo ikidendezi cy’amazi gikikijwe n’urubingo,N’urutare rukomeye ikaruhinduramo isoko y’amazi.
37  Ntukarakazwe n’abakora ibibi,Kandi ntukagirire ishyari abakora ibyo gukiranirwa;
2  Kuko bazaraba vuba nk’ubwatsi,Bakuma nk’ibyatsi bibisi bagashiraho.
3  Jya wiringira Yehova kandi ukore ibyiza,Uture mu isi kandi ube indahemuka mu byo ukora.
4  Nanone ujye wishimira Yehova cyane,Na we azaguha ibyo umutima wawe wifuza.
5  Iragize Yehova mu nzira yawe;Umwishingikirizeho na we azagira icyo akora.
6  Azatuma gukiranuka kwawe kumurika nk’urumuri,N’ubutabera bwawe bumere nk’amanywa y’ihangu.
7  Ujye ucecekera imbere ya Yehova,Umutegereze ubyifuza cyane. Ntukarakarire umuntu ugize icyo ageraho mu nzira ze,N’umuntu usohoza imigambi ye.
8  Reka umujinya kandi uve mu burakari;Ntukarakare kuko nta kindi byakugezaho uretse gukora ibibi.
9  Abakora ibibi bazakurwaho,Ariko abiringira Yehova bo bazaragwa isi.
10  Hasigaye igihe gito gusa umuntu mubi ntabe akiriho;Uzitegereza aho yabaga umubure.
11  Ariko abicisha bugufi bo bazaragwa isi,Kandi bazishimira amahoro menshi.
12  Umuntu mubi agambanira umukiranutsi,Akamuhekenyera amenyo.
13  Yehova ubwe azamuseka,Kuko abona ko umunsi we ugeze.
14  Abantu babi bakuye inkota bafora n’umuheto wabo,Kugira ngo bagushe imbabare n’umukene, Kandi bice abagendera mu nzira itunganye.
15  Inkota zabo zizasogota imitima yabo,Kandi imiheto yabo izavunagurika.
16  Uduke tw’umukiranutsi ni twiza;Turuta ibyinshi by’abantu benshi babi.
17  Amaboko y’ababi azavunagurika,Ariko Yehova ashyigikira abakiranutsi.
18  Yehova amenya iminsi y’abantu b’indakemwa,Umurage wabo uzahoraho kugeza ibihe bitarondoreka.
19  Ntibazakorwa n’isoni mu gihe cy’amakuba,Mu minsi y’inzara bazarya bahage.
20  Ariko ababi bo bazarimbuka;Abanzi ba Yehova bazamera nk’ubwatsi bwiza cyane bwo mu rwuri. Bazagera ku iherezo ryabo. Bazagera ku iherezo ryabo bahinduke nk’umwotsi.
21  Umuntu mubi araguza ntiyishyure.Ariko umukiranutsi agira ubuntu kandi agatanga.
22  Abo Imana iha umugisha ni bo bazaragwa isi.Ariko abo ivuma bazarimbuka.
23  Yehova ni we ukomeza intambwe z’umugabo w’umunyambaraga,Kandi yishimira inzira ye.
24  Nubwo yagwa ntazarambarara hasi,Kuko Yehova amufashe ukuboko.
25  Nabaye umusore none ndashaje,Nyamara sinigeze mbona umukiranutsi atereranwa burundu, Cyangwa ngo urubyaro rwe rusabirize ibyokurya.
26  Buri munsi agira ubuntu kandi akaguriza abandi,Ni yo mpamvu urubyaro rwe ruzabona umugisha.
27  Reka ibibi ukore ibyiza,Kugira ngo uzabeho iteka.
28  Yehova akunda ubutabera;Ntazareka indahemuka ze. ע [Ayini] Zizarindwa iteka ryose.Ariko urubyaro rw’ababi rwo ruzarimbuka.
29  Abakiranutsi bazaragwa isi,Kandi bazayituraho iteka ryose.
30  Akanwa k’umukiranutsi kavuga iby’ubwenge kibwira,N’ururimi rwe rukavugisha ukuri.
31  Amategeko y’Imana ye ari mu mutima we,Intambwe ze ntizizanyeganyega.
32  Umuntu mubi agenza umukiranutsiAshaka kumwica.
33  Ariko Yehova ntazamuhana mu maboko y’uwo muntu mubi,Kandi ntazamubaraho ibibi igihe azacirwa urubanza.
34  Jya wiringira Yehova kandi ugume mu nzira ye,Na we azagushyira hejuru kugira ngo uragwe isi; Ababi bazarimbuka ureba.
35  Nabonye umuntu mubi atwaza igitugu,Asagamba nk’igiti gitoshye kiri mu butaka cyamezemo.
36  Nyamara yarazimangatanye, ntiyaba akiboneka;Nakomeje kumushaka ariko ntiyaboneka.
37  Witegereze inyangamugayo kandi ukomeze urebe umukiranutsi,Kuko bene uwo azagira amahoro.
38  Ariko abanyabyaha bose bazatsembwaho;Abantu babi bazarimbuka.
39  Agakiza k’abakiranutsi gaturuka kuri Yehova.Ni we ubabera igihome mu gihe cy’amakuba.
40  Yehova azabatabara abakize.Azabakiza ababi abarokore,Kuko bamuhungiyeho.
138  Nzagusingiza n’umutima wanjye wose.Nzakuririmbira imbere y’izindi mana.
2  Nzikubita hasi nubamye nerekeye urusengero rwawe rwera,Kandi nzasingiza izina ryawe, Bitewe n’ineza yawe yuje urukundo n’ukuri kwawe.Wakujije ijambo ryawe, ndetse urirutisha izina ryawe ryose.
3  Ku munsi naguhamagaye waranshubije,Maze umpa imbaraga utuma ubugingo bwanjye bushira amanga.
4  Yehova, abami bo mu isi bose bazagusingiza,Kuko bazaba barumvise amagambo ava mu kanwa kawe.
5  Bazaririmba inzira za Yehova,Kuko ikuzo rya Yehova ari ryinshi.
6  Yehova ari hejuru nyamara areba uworoheje;Ariko uwishyira hejuru amumenyera kure.
7  Nubwo naba ndi mu byago, uzarinda ubuzima bwanjye.Uburakari bw’abanzi banjye buzatuma ubangura ukuboko kwawe,Kandi ukuboko kwawe kw’iburyo kuzankiza.
8  Yehova ubwe azasohoza imigambi amfitiye.Yehova, ineza yawe yuje urukundo ihoraho iteka ryose.Ntute imirimo y’amaboko yawe.
97  Yehova yabaye umwami! Isi niyishime,Ibirwa byose binezerwe.
2  Ibicu n’umwijima w’icuraburindi biramugose;Gukiranuka no guca imanza zitabera ni byo intebe ye y’ubwami yubatseho.
3  Umuriro ugenda imbere ye,Ugakongora abanzi be impande zose.
4  Imirabyo ye yamurikiye ubutaka,Isi ibibonye ihinda umushyitsi.
5  Imisozi yashonze nk’ibishashara bitewe na Yehova,Bitewe n’Umwami w’isi yose.
6  Ijuru ryavuze ibyo gukiranuka kwe,N’abantu bo mu mahanga yose babona ikuzo rye.
7  Abasenga igishushanyo kibajwe bose bakorwe n’isoni,Ari bo biratana imana zitagira umumaro.Mwa mana mwese mwe, mwikubite imbere ye.
8  Yehova, Siyoni yarabyumvise irishima,Imigi mito y’u Buyuda na yo iranezerwa, Bitewe n’imanza uca.
9  Kuko wowe Yehova uri Isumbabyose mu isi yose;Warazamutse ugera hejuru cyane usumba izindi mana zose.
10  Mwa bakunda Yehova mwe, mwange ibibi;Arinda ubugingo bw’indahemuka ze; Arazikiza akazikura mu maboko y’ababi.
11  Urumuri rwamurikiye umukiranutsi,Kandi abafite imitima iboneye bagize ibyishimo.
12  Mwa bakiranutsi mwe, mwishimire Yehova,Kandi mushime izina rye ryera.
148  Nimusingize Yah!Musingirize Yehova mu ijuru,Mumusingirize hejuru.
2  Nimumusingize mwa bamarayika be mwese mwe;Nimumusingize mwa ngabo ze mwese mwe.
3  Wa zuba we nawe wa kwezi we, nimumusingize.Mwa nyenyeri zimurika mwese mwe, nimumusingize.
4  Nimumusingize mwa majuru asumba andi majuru mwe,Namwe mwa mazi yo hejuru y’amajuru mwe.
5  Nibisingize izina rya Yehova,Kuko ari we wategetse bikaremwa.
6  Ni we utuma bigumaho iteka ryose, kugeza ibihe bitarondoreka.Yatanze itegeko, kandi ntirizavaho.
7  Nimusingirize Yehova mu isi,Mwa bikoko byo mu nyanja mwe, namwe mwa mihengeri mwese mwe.
8  Wa muriro we, nawe wa rubura we, nawe shelegi we, nawe wa mwotsi ubuditse we,Nawe wa muyaga ukaze we, usohoza ijambo rye,
9  Mwa misozi mwe, namwe mwa dusozi mwese mwe,Mwa biti by’imbuto mwe namwe mwa masederi mwese mwe,
10  Mwa nyamaswa mwe namwe mwa matungo mwese mwe,Mwa bikururuka mwe, namwe mwa nyoni mwe.
11  Mwa bami bo mu isi mwe, namwe mwa mahanga mwese mwe,Mwa batware mwe, namwe mwa bacamanza bo mu isi mwese mwe,
12  Mwa basore mwe namwe nkumi,Mwa basaza mwe namwe bana.
13  Nibisingize izina rya Yehova,Kuko izina rye ari ryo ryonyine riri hejuru hadashyikirwa.Icyubahiro cye kiri hejuru y’isi n’ijuru.
14  Azashyira hejuru ihembe ry’ubwoko bwe,Azashyira hejuru ishimwe ry’indahemuka ze zose, Ari ryo shimwe rya Isirayeli, ubwoko buri hafi ye.Nimusingize Yah!
45  Umutima wanjye wasabwe n’ibyishimo bitewe n’ikintu cyiza. Ndavuga nti “indirimbo yanjye nayihimbiye umwami.” Ururimi rwanjye rube nk’ikaramu y’umwandukuzi w’umuhanga.
2  Uri mwiza cyane kuruta abana b’abantu.Mu kanwa kawe haturukamo amagambo meza cyane.Ni cyo cyatumye Imana iguha umugisha iteka ryose.
3  Kenyera inkota yawe ku itako wa munyambaraga we,Ukenyere icyubahiro cyawe n’ubwiza bwawe buhebuje.
4  Kenyera ubwiza bwawe buhebuje ukomeze uneshe;Urira ifarashi urwanirire ukuri no kwicisha bugufi no gukiranuka,Kandi ukuboko kwawe kw’iburyo kuzakwigisha gukora ibintu biteye ubwoba.
5  Imyambi yawe iratyaye; abantu bo mu mahanga bakomeza kugwa imbere yawe.Izahinguranya umutima w’abanzi b’umwami.
6  Imana ni yo ntebe y’ubwami bwawe kugeza ibihe bitarondoreka, ndetse iteka ryose;Inkoni y’ubwami bwawe ni inkoni yo gukiranuka.
7  Wakunze gukiranuka wanga ubwicamategeko.Ni cyo cyatumye Imana, ari na yo Mana yawe, igutoranya igusutseho amavuta yo kwishima kurusha bagenzi bawe.
8  Imyambaro yawe yose ihumura ishangi n’umusagavu na kesiya;Umuzika w’inanga uturuka mu ngoro y’akataraboneka itatswe amahembe y’inzovu, watumye wishima.
9  Abakobwa b’abami ni bamwe mu bagore bawe b’agaciro kenshi.Umwamikazi ari iburyo bwawe arimbishijwe zahabu yo muri Ofiri.
10  Umva wa mukobwa we, urebe kandi utege amatwi;Wibagirwe ubwoko bwawe n’inzu ya so.
11  Umwami azifuza ubwiza bwawe,Kuko ari umutware wawe;Nuko rero, umwunamire.
12  Umukobwa w’i Tiro na we azazana impano,Abatunzi bo mu mahanga bazakugusha neza.
13  Umukobwa w’umwami ari mu nzu, afite ubwiza buhebuje.Imyenda ye itatswe zahabu.
14  Bazamushyira umwami yambaye imyenda iboshye.Bagenzi be b’abari bazazanwa aho uri bamushagaye.
15  Bazaza bishimye banezerewe,Binjire mu ngoro y’umwami.
16  Mu cyimbo cya ba sokuruza hazaba abahungu bawe,Ni bo uzagira abatware mu isi yose.
17  Abo mu bihe bizaza bose nzababwira izina ryawe.Ni yo mpamvu abantu bo mu mahanga bazagusingiza kugeza ibihe bitarondoreka, ndetse iteka ryose.
52  Wa munyambaraga we, kuki wirata ibibi? Ineza yuje urukundo y’Imana igumaho umunsi ukira.
2  Ururimi rwawe rucura imigambi yo guteza ibyago, rutyaye nk’icyuma cyogoshaKandi rurariganya.
3  Wakunze ibibi ubirutisha ibyiza,Ukunda ibinyoma ubirutisha kuvuga ibyo gukiranuka. Sela.
4  Wa rurimi ruriganya we,Wakunze amagambo yose arimbura.
5  Ariko Imana izagusenya burundu;Izagutura hasi ikuvane mu ihema ryawe.Izakurandura rwose igukure mu gihugu cy’abazima. Sela.
6  Abakiranutsi bazabireba batinyeKandi bazamuseka.
7  Uwo munyambaraga ntiyiringira Imana ngo ayigire igihome cye.Ahubwo yiringira ubutunzi bwe bwinshi;Ashakira ubwugamo mu byago ateza.
8  Ariko jye nzamera nk’igiti cy’umwelayo gitoshye mu nzu y’Imana.Niringira ineza yuje urukundo y’Imana kugeza ibihe bitarondoreka, ndetse iteka ryose.
9  Nzagusingiza iteka ryose kuko wagize icyo ukora,Kandi nziringira izina ryawe imbere y’indahemuka zawe kuko ari byo byiza.
71  Yehova, ni wowe nahungiyeho; Singakorwe n’isoni.
2  Unkize kandi undokore ku bwo gukiranuka kwawe;Untege amatwi kandi unkize.
3  Umbere igihome cyubatse ku rutare nzajya mpora ninjiramo.Utegeke ko nkizwa, Kuko uri igitare cyanjye n’igihome kinkingira.
4  Mana yanjye, nkiza unkure mu maboko y’umuntu mubi,Unkure mu nzara z’umuntu urenganya kandi agakandamiza,
5  Kuko ari wowe byiringiro byanjye, Yehova Mwami w’Ikirenga, kandi ni wowe nizera uhereye mu buto bwanjye.
6  Uhereye igihe naviriye mu nda ya mama ni wowe nishingikirizaho;Ni wowe wangenye nkiva mu nda ya mama.Ni wowe mpora nsingiza.
7  Nabaye nk’igitangaza ku bantu benshi,Ariko uri ubuhungiro bwanjye bukomeye.
8  Akanwa kanjye kuzuye ishimwe ryawe,Kandi kavuga ubwiza bwawe umunsi ukira.
9  Ntunte ngeze mu za bukuru,Ntuntererane imbaraga zanjye zibaye nke.
10  Kuko abanzi banjye bavuze ibyanjye,N’abagenza ubugingo bwanjye bakungurana inama,
11  Bagira bati “Imana yaramutaye.Nimumukurikire mumufate kuko atagira umutabara.”
12  Mana, ntumbe kure,Mana yanjye, tebuka untabare.
13  Abarwanya ubugingo bwanjye bakorwe n’isoni barimbuke.Abanshakira amakuba basebe kandi bacishwe bugufi.
14  Ariko jyeweho nzahora ntegereje;Nzagusingiza, ndetse ndushe mbere hose.
15  Akanwa kanjye kazavuga ibyo gukiranuka kwawe,Kavuge ibikorwa byawe by’agakiza umunsi wire, Kuko ntashoboye kubibara ngo menye umubare wabyo.
16  Yehova Mwami w’Ikirenga, nzaza mvuge ibyo gukomera kwawe;Nzavuga ibyo gukiranuka kwawe, ibyo gukiranuka kwawe gusa.
17  Mana, wanyigishije uhereye mu buto bwanjye,Kandi kugeza ubu ndacyavuga imirimo yawe itangaje.
18  Mana, ntundeke ndetse n’igihe nzaba ngeze mu za bukuru, mfite imvi,Kugeza igihe nzabwirira ab’igihe kizaza iby’ukuboko kwawe, Nkabwira abazakurikiraho bose ibyo gukomera kwawe.
19  Mana, gukiranuka kwawe kuri hejuru;Naho ku birebana n’ibintu bikomeye wakoze, Mana, ni nde uhwanye nawe?
20  Kubera ko watumye mbona ibyago byinshi n’amakuba menshi,Unsubizemo imbaraga, Kandi unkure imuhengeri.
21  Unyongerere icyubahiro;Undinde kandi umpumurize.
22  Nanjye nzagusingiza ncuranga nebelu;Mana yanjye, nzagusingiza mvuga ukuri kwawe; Uwera wa Isirayeli, nzakuririmbira ncuranga inanga.
23  Igihe nzumva nshaka kukuririmbira, iminwa yanjye izarangurura ijwi ry’ibyishimo,N’ubugingo bwanjye warokoye.
24  Ururimi rwanjye na rwo ruzibwira ibyo gukiranuka kwawe umunsi wose,Kuko abanshakira amakuba bamwaye bagakorwa n’isoni.
128  Hahirwa utinya Yehova,Akagendera mu nzira ze.
2  Kuko uzarya ibyo amaboko yawe yaruhiye.Uzahirwa kandi utunganirwe.
3  Umugore wawe azamera nk’umuzabibu weze imbutoMu nzu yawe. Abana bawe bazakikiza ameza yawe bameze nk’imibyare y’ibiti by’imyelayo.
4  Uko ni ko umugabo w’umunyambaraga utinya YehovaAzahabwa imigisha.
5  Yehova azaguha umugisha ari i Siyoni.Nanone uzirebera ibyiza bya Yerusalemu iminsi yose yo kubaho kwawe,
6  Kandi uzabona abuzukuru bawe.Isirayeli nigire amahoro.
76  Imana irazwi mu Buyuda;Izina ryayo rirakomeye muri Isirayeli.
2  Ubwugamo bwayo buri i Salemu,Kandi ubuturo bwayo buri muri Siyoni.
3  Ni ho yavunaguriye imyambi y’umuheto yaka umuriro,N’ingabo n’inkota n’izindi ntwaro z’intambara. Sela.
4  Ugoswe n’urumuri kandi ufite ikuzo riruta iry’imisozi yuzuye umuhigo.
5  Abafite umutima w’ubutwari baranyazwe;Bafashwe n’ibitotsi barasinzira, Mu bagabo b’intwari bose nta n’umwe wabashije kwihagararaho.
6  Mana ya Yakobo, ari ugendera mu igare ry’intambara, ari n’ifarashi, byombi byasinziriye ubuticura kubera igihano cyawe.
7  Uteye ubwoba rwose!Ni nde wahagarara imbere yawe umujinya wawe wagurumanye?
8  Wumvikanishije urubanza rwawe uri mu ijuru;Isi yagize ubwoba maze iraceceka
9  Igihe Imana yahagurukiraga guca urubanza,Kugira ngo ikize aboroheje bo ku isi bose. Sela.
10  Uburakari bw’abantu buzagusingiza,Kandi uburakari busigaye uzabukenyera.
11  Muhigire Yehova Imana yanyu umuhigo kandi muwuhigure, mwebwe mwese abamukikije.Mumuzanire impano mutinya.
12  Azacisha bugufi abayobozi;Kandi atera ubwoba abami bo mu isi.
23  Yehova ni Umwungeri wanjye,Nta cyo nzabura.
2  Andyamisha mu nzuri zirimo ubwatsi butoshye,Akanjyana ahantu hanese ho kuruhukira.
3  Asubiza intege mu bugingo bwanjye.Anyobora mu nzira zo gukiranuka ku bw’izina rye.
4  Nubwo nanyura mu gikombe cy’umwijima w’icuraburindi,Sinzatinya ikibi,Kuko uri kumwe nanjye.Inkoni yawe n’inshyimbo yawe ni byo bimpumuriza.
5  Untegurira ameza imbere y’abandwanya,Wansize amavuta mu mutwe, Igikombe cyanjye kirasendereye.
6  Koko rero, kugira neza n’ineza yuje urukundo bizankurikira iminsi yose yo kubaho kwanjye;Kandi igihe cyose nzaba nkiriho nzatura mu nzu ya Yehova.
42  Nk’uko imparakazi yifuza cyane imigezi y’amazi, Ni ko ubugingo bwanjye na bwo bukwifuza cyane Mana!
2  Koko rero, ubugingo bwanjye bufitiye Imana inyota, bufitiye Imana nzima inyota.Nzaza ryari ngo mboneke imbere y’Imana?
3  Amarira yanjye ni yo yabaye ibyokurya byanjye ku manywa na nijoro.Umunsi wose baba bambaza bati “Imana yawe iri he?”
4  Ibi nzajya mbyibuka maze ubugingo bwanjye bushegeshwe n’ibyiyumvo biniganiramo.Najyaga njyana n’imbaga y’abantu,Nkagenda buhoro buhoro mbarangaje imbere, tukajya mu nzu y’ImanaTurangurura ijwi ry’ibyishimo no gushimira Imana,Ijwi ry’imbaga y’abantu bari mu birori.
5  Bugingo bwanjye, ni iki gitumye wiheba,Kandi ni iki gitumye umbuza amahwemo?Tegereza Imana.Nzongera nyisingize kuko ari yo impa agakiza gakomeye.
6  Mana yanjye, ubugingo bwanjye burihebye.Ni yo mpamvu nkwibuka,Ndi mu gihugu cya Yorodani no mu mpinga za Herumoni,Nkakwibuka ndi kuri wa musozi muto.
7  Imuhengeri hahamagara imuhengeri handiIyo humvise amazi yawe adudubiza.Imivumba yawe n’imiraba yawe yoseYarandengeye.
8  Ku manywa Yehova azategeka ineza ye yuje urukundo inzeho,Kandi nijoro nzaririmba indirimbo ye;Nzasenga Imana y’ubuzima bwanjye.
9  Nzabwira Imana yo gitare cyanjye nti“Kuki wanyibagiwe?Kuki ngenda mbabaye bitewe n’umwanzi unkandamiza?”
10  Abandwanya barantutse cyane ku buryo numva amagufwa yanjye ameze nk’ajanjaguritse.Umunsi wose baba bambaza bati “Imana yawe iri he?”
11  Bugingo bwanjye, ni iki gitumye wiheba,Kandi ni iki gitumye umbuza amahwemo?Tegereza Imana.Nzongera nyisingize kuko ari Imana yanjye impa agakiza gakomeye.
91  Umuntu wese utuye mu bwihisho bw’Isumbabyose,Azaba mu gicucu cy’Ishoborabyose.
2  Nzabwira Yehova nti “uri ubuhungiro bwanjye n’igihome cyanjye,Imana yanjye niringira.”
3  Kuko ari we uzagukiza akagukura mu mutego w’umutezi w’inyoni,Akagukiza icyorezo giteje akaga.
4  Azagukingira amababa ye kugira ngo hatagira ikikugeraho,Kandi uzahungira munsi y’amababa ye. Ukuri kwe kuzakubera ingabo nini n’igihome.
5  Ntuzatinya igiteye ubwoba nijoro,Cyangwa umwambi uguruka ku manywa,
6  Cyangwa icyorezo kigenda mu mwijima,Cyangwa kurimbura kuyogoza ku manywa y’ihangu.
7  Abantu igihumbi bazagwa iruhande rwawe,N’abantu ibihumbi icumi bagwe iburyo bwawe;Ariko wowe ntibizakugeraho.
8  Uzabirebesha amaso yawe gusa,Urebe ibihembo by’ababi.
9  Kuko wavuze uti “Yehova ni ubuhungiro bwanjye.”Isumbabyose ni yo wagize ubuturo bwawe.
10  Nta cyago kizakugwirira,Kandi nta cyorezo kizegera ihema ryawe.
11  Kuko izagutegekera abamarayika bayo,Kugira ngo bakurinde mu nzira zawe zose.
12  Bazagutwara mu maboko yabo,Kugira ngo udakubita ikirenge ku ibuye.
13  Uzakandagira umugunzu w’intare n’inzoka y’impoma;Uzanyukanyuka intare y’umugara ikiri nto n’ikiyoka.
14  Kubera ko yankunze,Nanjye nzamukiza. Nzamurinda kuko yamenye izina ryanjye.
15  Azanyambaza kandi nzamusubiza.Nzabana na we mu gihe cy’amakuba. Nzamutabara muhe icyubahiro.
16  Nzamuha kurama iminsi myinshi,Kandi nzamwereka agakiza kanjye.
22  Mana yanjye, Mana yanjye, ni iki cyatumye untererana?Kuki uri kure ntuntabare,Ntiwumve amagambo yo gutaka kwanjye?
2  Mana yanjye, ku manywa nkomeza kuguhamagara ntiwitabe;Nijoro na bwo sinceceka.
3  Ariko uri uwera,Ukikijwe n’ibisingizo bya Isirayeli.
4  Ba data barakwiringiye;Barakwiringiye, nawe ukomeza kubakiza.
5  Baragutakiye maze bararokoka ntibagira icyo baba;Barakwiringiye ntibakorwa n’isoni.
6  Ariko jye ndi umunyorogoto, si ndi umuntu;Ndi igitutsi mu bantu, kandi ndi umunyagisuzuguriro.
7  Abandeba bose barannyega.Bakomeza kumpema bakanzunguriza umutwe, bavuga bati
8  “Dore yishyize mu maboko ya Yehova, ngaho namurokore!Ngaho namukize ubwo yamwishimiye!”
9  Kuko ari wowe wankuye mu nda ya mama,Ni wowe watumye ngira icyizere nkiri ku ibere.
10  Ni wowe wanyitayeho nkivuka;Uhereye igihe naviriye mu nda ya mama ni wowe Mana yanjye.
11  Ntukomeze kuba kure yanjye kuko nugarijwe n’amakuba,Kubera ko nta wundi mutabazi mfite.
12  Ibimasa byinshi by’ibisore birangose;Ibimasa bifite imbaraga by’i Bashani birankikije.
13  Biranyasamiye,Bimeze nk’intare itanyagura umuhigo wayo kandi itontoma.
14  Nasutswe nk’amazi,Amagufwa yanjye yose yaratandukanye,Umutima wanjye wabaye nk’igishashara,Washongeye mu nda yanjye.
15  Imbaraga zanjye zumye nk’ikimene cy’ikibumbano,N’ururimi rwanjye rwafatanye n’urusenge rw’akanwa. Kandi unshyira mu mukungugu w’urupfu,
16  Kuko imbwa zingose.Iteraniro ry’abagizi ba nabi rirankikije; Bacakiye ibiganza n’ibirenge byanjye nk’intare.
17  Amagufwa yanjye yose nshobora kuyabara.Baranyitegereza bakantumbira.
18  Bigabanya imyenda yanjye,Bagakoresha ubufindo kugira ngo bagabane imyambaro yanjye.
19  Ariko wowe Yehova ntugume kure yanjye,Wowe mbaraga zanjye, banguka untabare.
20  Ukize ubugingo bwanjye inkota,Ukize ubugingo bwanjye bw’agaciro, ubukure mu nzara z’imbwa.
21  Nkiza unkure mu kanwa k’intare,Unsubize kandi unkize amahembe y’ibimasa by’ishyamba.
22  Nzabwira abavandimwe banjye izina ryawe;Nzagusingiriza hagati y’iteraniro.
23  Mwa batinya Yehova mwe, nimumusingize!Mwa rubyaro rwa Yakobo mwese mwe, nimumuheshe icyubahiro! Mwa rubyaro rwa Isirayeli mwese mwe, nimuhindire umushyitsi imbere ye,
24  Kuko atigeze asuzugura imibabaro y’imbabare,Cyangwa ngo imutere ishozi.Ntiyamuhishe mu maso he,Kandi igihe yamutakiraga yaramwumvise.
25  Nzagusingiriza mu iteraniro rinini ku bw’ibyo wakoze;Imihigo yanjye nzayihigurira imbere y’abagutinya.
26  Abicisha bugufi bazarya bahage;Abashaka Yehova bazamusingiza. Imitima yanyu irakabaho iteka ryose.
27  Impera z’isi zose zizibuka Yehova kandi zimugarukire.Imiryango y’amahanga yose izikubita imbere yawe;
28  Kuko ubwami ari ubwa Yehova;Ni we utegeka amahanga.
29  Ababyibushye bo mu isi bose bazarya kandi bazikubita hasi bubamye;Abamanuka bajya mu mukungugu bose bazamwunamira, Kandi nta n’umwe uzarokora ubugingo bwe.
30  Urubyaro ruzamukorera;Ab’igihe kizakurikiraho bazabwirwa ibihereranye na Yehova.
31  Bazaza bavuge ibyo gukiranuka kwe,Babwire abazavuka ko ari we wabikoze.
135  Nimusingize Yah!Nimusingize izina rya Yehova;Nimusingize Yehova, mwa bagaragu be mwe,
2  Mwe muhagaze mu nzu ya Yehova,Mu bikari by’inzu y’Imana yacu.
3  Nimusingize Yah, kuko Yehova ari mwiza;Muririmbire izina rye kuko bishimishije.
4  Kuko Yah yitoranyirije Yakobo;Yitoranyirije Isirayeli ngo abe umutungo we wihariye.
5  Jye ubwanjye nzi neza ko Yehova akomeye,Kandi Umwami wacu aruta izindi mana zose.
6  Ibyo Yehova yishimiye gukora byose yarabikoze,Haba mu ijuru no mu isi no mu nyanja n’imuhengeri hose.
7  Atuma ibihu bizamuka biturutse ku mpera y’isi;Ni we ufungura amazi y’imvura akanayafunga; Azana umuyaga awukuye mu bigega bye.
8  Ni we wishe uburiza bwo muri Egiputa,Ubw’abantu n’ubw’amatungo.
9  Egiputa we, yakoherejemo ibimenyetso n’ibitangaza,Bigera kuri Farawo no ku bagaragu be bose.
10  Ni we warimbuye amahanga menshi,Yica n’abami bakomeye:
11  Yishe Sihoni umwami w’AbamoriNa Ogi umwami w’i Bashani,Arimbura n’ubwami bwose bw’i Kanani.
12  Ni we watanze igihugu cyabo ngo kibe umurage,Ngo kibe umurage w’ubwoko bwe bwa Isirayeli.
13  Yehova, izina ryawe rizahoraho iteka ryose.Yehova, urwibutso rwawe ruzahoraho uko ibihe bizagenda bisimburana.
14  Yehova azarenganura ubwoko bwe,Kandi azagirira impuhwe abagaragu be.
15  Ibigirwamana by’amahanga ni ifeza na zahabu,Umurimo w’amaboko y’umuntu wakuwe mu mukungugu.
16  Bifite akanwa ariko nta cyo bishobora kuvuga;Bifite amaso ariko nta cyo bishobora kubona;
17  Bifite amatwi ariko nta cyo bishobora kumva;Nta mwuka uba mu kanwa kabyo.
18  Ababikora bazamera nka byo,N’ubyiringira wese.
19  Mwa b’inzu ya Isirayeli mwe, nimusingize Yehova.Mwa b’inzu ya Aroni mwe, nimusingize Yehova.
20  Mwa b’inzu ya Lewi mwe, nimusingize Yehova.Mwa batinya Yehova mwe, nimusingize Yehova.
21  Yehova nasingizwe i Siyoni,We utuye i Yerusalemu. Nimusingize Yah!
127  Iyo Yehova atari we wubatse inzu,Abubatsi bayo baba bararuhiye ubusa bayubaka.Iyo Yehova atari we urinze umugi,Umurinzi aba abera maso ubusa.
2  Muba muruhira ubusa iyo mubyuka kare,Mukicara ari uko bwije, Mukarya mwagotse.Nyamara, atuma uwo akunda aryama agasinzira.
3  Dore abana ni umurage uturuka kuri Yehova,Kandi imbuto z’inda ni ingororano.
4  Kimwe n’imyambi mu ntoki z’umunyambaraga,Ni ko abana bo mu busore bamera.
5  Hahirwa umugabo ufite ikirimba kibuzuye.Ntibazakorwa n’isoni, Kuko bazavuganira n’abanzi mu irembo.
38  Yehova, ntuncyahe ufite uburakari,Kandi ntunkosore ufite umujinya.
2  Imyambi yawe yinjiye mu mubiri wanjye iracengera,Ukuboko kwawe kurandemereye.
3  Mu mubiri wanjye nta hazima hahari bitewe n’uko wandakariye.Nta mahoro ari mu magufwa yanjye bitewe n’icyaha cyanjye.
4  Kuko amakosa yanjye yarenze ku mutwe wanjye;Ameze nk’umutwaro uremereye ntabasha kwikorera.
5  Inguma zanjye zaranutse zizana amashyiraBitewe n’ubupfapfa bwanjye.
6  Narashobewe, narahetamye birengeje urugero;Ngendana umubabaro umunsi wose.
7  Mu rukenyerero rwanjye hose ni ubushye gusa;Mu mubiri wanjye hose nta hazima hahari.
8  Naguye ikinya kandi ndashenjagurika bikabije;Naborogeshejwe n’iminiho y’umutima wanjye.
9  Yehova, ibyo nifuza byose biri imbere yawe,Kandi gusuhuza umutima kwanjye ntiwaguhishwe.
10  Umutima wanjye warateye cyane; imbaraga zanshizemo,Umucyo w’amaso yanjye warakendereye.
11  Abakunzi banjye na bagenzi banjye baranyitaruye kubera icyago cyanjye,N’incuti zanjye magara zampaye akato.
12  Abashaka ubugingo bwanjye bateze imitego,Kandi abanshakira ibyago bavuze amagambo yo kungirira nabi. Bakomeza kujujura bavuga ibinyoma umunsi ukira.
13  Ariko nabaye nk’igipfamatwi mbima amatwi;Nabaye nk’ikiragi, sinabumbura akanwa kanjye.
14  Nabaye nk’umuntu utumva;Mu kanwa kanjye nta magambo abavuguruza yaturutsemo.
15  Yehova, ni wowe nategereje,Yehova Mana yanjye, wowe ubwawe warashubije.
16  Nuko ndavuga nti “iyo udasubiza, baba baranyishimye hejuru;Iyo ikirenge cyanjye gitsikira, baba baranyiyemeyeho.”
17  Haburaga gato ngacumbagira;Nahoraga mfite ububabare.
18  Natuye ikosa ryanjye,Mpangayikishwa n’icyaha cyanjye.
19  Abanzi banjye bafite imbaraga bashishikariye kundwanya,N’abanyanga nta mpamvu babaye benshi.
20  Banyituraga inabi kandi narabagiriye neza;Bakomeje kundwanya banziza ko nkurikirana ibyiza.
21  Yehova, ntundeke;Mana yanjye, ntumbe kure.
22  Yehova, banguka untabareWowe gakiza kanjye.
137  Twicaraga ku nzuzi z’i Babuloni,Kandi iyo twibukaga Siyoni twarariraga.
2  Twari twaramanitse inanga zacuMu biti by’imikinga byaho.
3  Igihe twari yo, abari baratugize imbohe badusabaga kubaririmbira,N’abadukobaga bakadusaba kubashimisha, bati “Nimuturirimbire imwe mu ndirimbo z’i Siyoni.”
4  Twabasha dute kuririmbira indirimbo ya YehovaKu butaka bw’amahanga?
5  Yerusalemu we, ninkwibagirwa,Ukuboko kwanjye kw’iburyo na ko kuzibagirwe.
6  Ururimi rwanjye ruzafatane n’urusenge rw’akanwaNintakwibuka, Nintashyira Yerusalemu hejuruNgo nyirutishe ikintu kintera ibyishimo kuruta ibindi.
7  Yehova, wibuke Abedomu ku munsi Yerusalemu yaguyeho,Ukuntu bavugaga bati “muyambike ubusa! Muyambike ubusa mugeze ku rufatiro rwayo!”
8  Yewe mukobwa w’i Babuloni ugiye kunyagwa,Hahirwa uzakwitura, Akagukorera nk’ibyo wadukoreye.
9  Hahirwa uzafata abana baweAkabajanjagura abahondaguye ku rutare.
111  Nimusingize Yah! א [Alefu]Nzasingiza Yehova n’umutima wanjye wose, ב [Beti]Musingirize mu itsinda ry’inkoramutima z’abakiranutsi no mu iteraniro.
2  Imirimo ya Yehova irakomeye, ד [Daleti]Abayishimira bose barayigenzura.
3  Umurimo we ni icyubahiro n’ubwiza buhebuje, ו [Wawu]Kandi gukiranuka kwe guhoraho iteka ryose.
4  Yashyizeho urwibutso rw’imirimo ye itangaje. ח [Heti]Yehova agira impuhwe n’imbabazi.
5  Aha abamutinya ibyokurya, י [Yodi]Azahora yibuka isezerano rye kugeza iteka ryose.
6  Yamenyesheje ubwoko bwe imbaraga z’imirimo ye, ל [Lamedi]Igihe yabahaga amahanga ho umurage.
7  Imirimo y’amaboko ye ni ukuri n’imanza zitabera; נ [Nuni]Amategeko atanga yose ni ayo kwiringirwa.
8  Yashyigikiwe kuva iteka ryose kugeza iteka ryose, ע [Ayini]Yashyizweho ashingiye ku kuri no gukiranuka.
9  Yoherereje ubwoko bwe gucungurwa; צ [Tsade]Yategetse isezerano rye kugeza ibihe bitarondoreka. ק [Kofu]Izina rye ni iryera kandi riteye ubwoba.
10  Gutinya Yehova ni intangiriro y’ubwenge. ש [Sini]Abakurikiza amategeko ye bose bagira ubushishozi. ת [Tawu]Nasingizwe iteka ryose.
86  Yehova, tega ugutwi. UnsubizeKuko ndi imbabare n’umukene.
2  Rinda ubugingo bwanjye kuko ndi indahemuka;Uri Imana yanjye, kiza umugaragu wawe ukwiringira.
3  Yehova, ungirire neza,Kuko ari wowe nkomeza guhamagara umunsi wose.
4  Yehova, utume ubugingo bw’umugaragu wawe bwishima,Kuko ari wowe neguriye ubugingo bwanjye.
5  Yehova, uri mwiza kandi witeguye kubabarira.Ineza yuje urukundo ugaragariza abakwambaza bose ni nyinshi.
6  Yehova, tega amatwi wumve isengesho ryanjye,Kandi wite ku ijwi ryo kwinginga kwanjye.
7  Ku munsi w’amakuba yanjye, nzagutabaza,Kuko uzansubiza.
8  Yehova, mu mana zose nta n’imwe ihwanye nawe,Kandi nta mirimo ihwanye n’iyawe.
9  Yehova, amahanga yose waremye azazaYikubite imbere yawe, Aheshe ikuzo izina ryawe.
10  Kuko ukomeye kandi ukora ibintu bitangaje;Ni wowe Mana wenyine.
11  Yehova, nyigisha inzira yawe,Nanjye nzagendera mu kuri kwawe. Umpe kugira umutima umwe, kugira ngo ntinye izina ryawe.
12  Yehova Mana yanjye, ndagusingiza n’umutima wanjye wose.Nzasingiza izina ryawe iteka ryose,
13  Kuko ineza yuje urukundo ungaragariza ari nyinshi;Warokoye ubugingo bwanjye ubuvana mu mva hasi cyane.
14  Mana, abibone bahagurukiye kundwanya;Iteraniro ry’abanyagitugu ryahize ubugingo bwanjye, Kandi ntibagushyize imbere yabo.
15  Ariko wowe Yehova, uri Imana y’imbabazi n’impuhwe,Itinda kurakara, ifite ineza nyinshi yuje urukundo n’ukuri.
16  Unyiteho kandi ungirire neza.Uhe umugaragu wawe imbaraga,Ukize umuhungu w’umuja wawe.
17  Yehova, unkorere ikimenyetso kigaragaza ineza,Kugira ngo abanyanga bakibone bakorwe n’isoni. Kuko wowe ubwawe wamfashije kandi ukampumuriza.
32  Hahirwa uwababariwe ukwigomeka kwe, icyaha cye kigatwikirwa.
2  Hahirwa uwo Yehova atabaraho ikosa,Kandi ntagire uburiganya muri we.
3  Igihe nari ngikomeje guceceka, amagufwa yanjye yashajishijwe no kuniha kwanjye umunsi wose.
4  Ku manywa na nijoro ukuboko kwawe kwarandemereraga.Imbaraga zanjye zarakamye nk’uko amazi akamywa n’ubushyuhe bwo mu mpeshyi. Sela.
5  Amaherezo nakwaturiye icyaha cyanjye, sinatwikira ikosa ryanjye.Naravuze nti “nzaturira Yehova ibicumuro byanjye.” Nawe unkuraho urubanza rw’ibyaha byanjye. Sela.
6  Ni cyo kizatuma umuntu wese w’indahemuka azagusenga,Igihe cyose uzaba ugishobora kuboneka. Umwuzure w’amazi menshi ntuzamukoraho.
7  Uri ubwihisho bwanjye; uzandinda amakuba.Uzankiza ungoteshe ijwi ry’ibyishimo. Sela.
8  Warambwiye uti “nzatuma ugira ubushishozi, nkwigishe inzira ukwiriye kunyuramo.Nzakugira inama kandi ijisho ryanjye rizakugumaho.
9  Ntimukigire nk’ifarashi cyangwa inyumbu zidafite ubwenge,Izo bagomba gucubya amashagaga bakoresheje imikoba yo mu kanwa cyangwa iyo ku ijosi, Mbere y’uko zikwegera.”
10  Umubi agira imibabaro myinshi;Ariko uwiringira Yehova azagotwa n’ineza yuje urukundo.
11  Mwa bakiranutsi mwe, nimwishimire Yehova kandi munezerwe;Mwa bafite imitima itunganye mwese mwe, nimurangurure ijwi ry’ibyishimo.
6  Yehova, ntuncyahe ufite uburakari,Ntunkosore ufite umujinya.
2  Yehova, ungirire neza kuko negekaye.Yehova, nkiza kuko amagufwa yanjye ahinda umushyitsi.
3  Ubugingo bwanjye burahangayitse cyane.None se Yehova, uzategereza ugeze ryari?
4  Yehova, garuka utabare ubugingo bwanjye,Nkiza ku bw’ineza yawe yuje urukundo.
5  Kuko abapfuye batazavuga ibyawe.Ni nde uzagusingiriza mu mva?
6  Nanijwe no kuniha,Ijoro ryose ntosa uburiri bwanjye, Uburiri bwanjye mbwuzuza amarira.
7  Ijisho ryanjye rinanijwe n’agahinda,Rishajishijwe n’abandwanya bose.
8  Mumve iruhande mwa nkozi z’ibibi mwese mwe,Kuko Yehova atazabura kumva kurira kwanjye.
9  Yehova azumva ibyo musaba;Yehova ubwe azemera isengesho ryanjye.
10  Abanzi banjye bose bazakorwa n’isoni cyane kandi bahagarike umutima;Bazasubira inyuma, bahite bakorwa n’isoni.
84  Yehova Nyir’ingabo,Mbega ukuntu ihema ryawe rihebuje ari iry’igikundiro!
2  Ubugingo bwanjye bwifuje cyane kwibera mu bikari bya Yehova, ndetse ibyo birabuzonga.Umutima wanjye n’umubiri wanjye bivugiriza impundu Imana nzima.
3  Yemwe n’inyoni yabonye inzu,Intashya na yo ibona icyari, Aho yashyize ibyana byayoHafi y’igicaniro cyawe gikomeye, Yehova nyir’ingabo, Mwami wanjye kandi Mana yanjye!
4  Hahirwa abatura mu nzu yawe.Bakomeza kugusingiza. Sela.
5  Hahirwa abakuboneraho imbaraga,Imitima yabo ikifuza kugendera mu nzira zigana mu nzu yawe.
6  Banyura mu kibaya cy’ibihuru bya baka,Bakagihindura isoko y’amazi,Umwigisha agahabwa ishimwe.
7  Bazakomeza kugenda bagwiza imbaraga,Buri wese aboneke imbere y’Imana, i Siyoni.
8  Yehova Mana nyir’ingabo, wumve isengesho ryanjye;Mana ya Yakobo, tega ugutwi. Sela.
9  Mana ngabo idukingira, rebaKandi witegereze mu maso h’uwo wasutseho amavuta.
10  Kuko kumara umunsi umwe mu bikari byawe, biruta kumara iminsi igihumbi ahandi.Nahisemo guhagarara ku muryango w’inzu y’Imana yanjye, Aho kuzerera mu mahema y’ababi.
11  Kuko Yehova Imana ari izuba akaba n’ingabo ikingira;Ni we utanga ubutoni n’icyubahiro. Nta kintu cyiza Yehova azima abagendera mu gukiranuka.
12  Yehova nyir’ingabo, hahirwa umuntu ukwiringira.
31  Yehova, ni wowe nahungiyeho,Singakorwe n’isoni.Unkize ku bwo gukiranuka kwawe.
2  Untege amatwi,Kandi ubanguke unkize. Umbere igihome cyubatse ku rutare;Umbere inzu y’igihome kugira ngo unkize,
3  Kuko uri igitare cyanjye n’igihome kinkingira.Uzanyereka inzira kandi unyobore ku bw’izina ryawe.
4  Uzankura mu rushundura banteze,Kuko ari wowe gihome cyanjye.
5  Mu maboko yawe ni ho nshyize umwuka wanjye.Yehova Mana ivugisha ukuri, warancunguye.
6  Nanga abasenga ibigirwamana bitagira umumaro;Ahubwo niringira Yehova.
7  Nzanezerwa nishimire ineza yawe yuje urukundo,Kubera ko wabonye akababaro kanjye, Ukamenya agahinda k’ubugingo bwanjye.
8  Ntiwampanye mu maboko y’umwanzi.Watumye ibirenge byanjye bihagarara ahantu hagari.
9  Yehova, ungirire neza kuko ndi mu kaga gakomeye.Ijisho ryanjye rinanijwe n’agahinda; ubugingo bwanjye n’inda yanjye na byo ni uko.
10  Ubuzima bwanjye burangiranye n’agahinda,N’imyaka yanjye irangiranye no gusuhuza umutima. Imbaraga zanjye zarayoyotse bitewe n’icyaha cyanjye,N’amagufwa yanjye yaranegekaye.
11  Nabaye igitutsi ku bandwanya bose,Ku baturanyi banjye bo birushaho. Kandi abo tuziranye mbatera ubwoba,Iyo bambonye hanze barampunga.
12  Naribagiranye nk’umuntu wapfuye batacyibuka mu mutima;Nahindutse nk’urwabya rumenetse.
13  Kuko numvise ibintu bibi bivugwa n’abantu benshi,Kandi ibitera ubwoba biri impande zose. Iyo bateraniye hamwe kugira ngo bandwanye,Baba bacura imigambi yo gukuraho ubugingo bwanjye.
14  Yehova, ni wowe niringira.Naravuze nti “uri Imana yanjye.”
15  Ubuzima bwanjye buri mu maboko yawe.Nkiza unkure mu maboko y’abanzi banjye n’abankurikirana.
16  Urabagiranishe mu maso hawe imbere y’umugaragu wawe.Unkize ku bw’ineza yawe yuje urukundo.
17  Yehova, singakorwe n’isoni kuko nagutakiye.Ababi abe ari bo bakorwa n’isoni; Bacecekere mu mva.
18  Iminwa ivuga ibinyoma irakaba ibiragi.Iyo minwa ivuga nabi umukiranutsi, ikavugana agasuzuguro no kwishyira hejuru nta rutangira.
19  Mbega ukuntu ineza wabikiye abagutinya ari nyinshi!Wayigaragarije abaguhungiraho, Uyigaragariza imbere y’abantu.
20  Uzabahisha aho uri,Ubarinde abantu birema agatsiko. Uzabahisha mu nzu yawe ubarinde indimi zitongana.
21  Yehova nasingizweKuko yangaragarije ineza yuje urukundo ihebuje igihe nari mu mugi ugoswe.
22  Igihe nari nahiye ubwoba naravuze nti“Nzatsembwaho mve imbere y’amaso yawe nta kabuza.” Ni ukuri, igihe nagutabazaga wumvise ijwi ryo kwinginga kwanjye.
23  Mukunde Yehova mwa ndahemuka ze mwese mwe.Yehova arinda abizerwa, Ariko umuntu wese wishyira hejuru azamuhana bikomeye.
24  Mwa bategereza Yehova mwese mwe,Mugire ubutwari kandi imitima yanyu ikomere.
82  Imana ihagaze mu iteraniro ryayo;Ica imanza iri hagati y’imana,
2  Igira iti “muzakomeza guca imanza zibera mugeze ryari,Kandi muzakomeza gutonesha ababi mugeze ryari? Sela.
3  Muburanire uworoheje n’imfubyi;Murenganure imbabare n’umukene.
4  Murokore uworoheje n’umukene,Mubakize, mubavane mu maboko y’ababi.”
5  Ntibabimenye kandi ntibasobanukiwe;Bakomeza kugenda mu mwijima; Imfatiro zose z’isi ziranyeganyega.
6  “Jye ubwanjye naravuze nti ‘muri imana,Kandi mwese muri abana b’Isumbabyose.
7  Ni ukuri, muzapfa nk’uko abandi bantu bapfa;Muzagwa nk’umutware uwo ari we wese.’ ”
8  Mana, haguruka ucire isi urubanza,Kuko ugomba kwigarurira amahanga yose.
21  Yehova, umwami yishimira imbaraga zawe,Kandi se mbega ukuntu yifuza gukomeza kwishimira cyane agakiza kawe!
2  Wamuhaye ibyo umutima we wifuza,Kandi ntiwamwimye ibyo iminwa ye yifuza. Sela.
3  Kuko wamusanganije imigisha ukamuha ibyiza,Ukamwambika ku mutwe ikamba rya zahabu itunganyijwe.
4  Yagusabye ubuzima, urabumuha;Umuha kurama ibihe bitarondoreka, ndetse kugeza iteka ryose.
5  Agakiza kawe ni ko gatuma agira ikuzo ryinshi.Wamwambitse icyubahiro n’ubwiza buhebuje.
6  Wamuhundagajeho imigisha y’iteka;Watumye yishimira umunezero wo mu maso hawe.
7  Kubera ko umwami yiringira Yehova,Kandi akiringira ineza yuje urukundo y’Isumbabyose, ntazanyeganyezwa.
8  Ukuboko kwawe kuzafata abanzi bawe bose;Ukuboko kwawe kw’iburyo kuzafata abakwanga.
9  Igihe wagennye cyo kubagenzura nikigera, uzabagira nk’abajugunywe mu itanura ryaka;Yehova azabarakarira abamire bunguri, kandi umuriro uzabakongora.
10  Urubyaro rwabo uzarurimbura urukure mu isi;Kandi urubyaro rwabo uzarurimbura urukure mu bantu.
11  Kuko bagerageje kugukorera ibibi;Batekereje ibyo badashobora gusohoza.
12  Uzafora umuheto wawe mu maso yabo,Utume baguha ibitugu bahunge.
13  Yehova, ushyirwe hejuru kubera imbaraga zawe.Tuzaririmba ducurange turata gukomera kwawe.
25  Yehova, ni wowe nsenga nkakwegurira ubugingo bwanjye bwose.
2  Mana yanjye, ni wowe niringira;Singakorwe n’isoni. Abanzi banjye be kunyishima hejuru.
3  Mu bakwiringira nta n’umwe uzakorwa n’isoni.Abiruhiriza ubusa bakora iby’uburiganya, bazakorwa n’isoni.
4  Yehova, menyesha inzira zawe;Unyigishe inzira zawe.
5  Umfashe kugendera mu kuri kwawe kandi unyigishe,Kuko ari wowe Mana y’agakiza kanjye. ו [Wawu]Ni wowe niringira umunsi wose.
6  Yehova, ibuka imbabazi zawe n’ineza yawe yuje urukundo,Kuko wabigaragaje uhereye mu bihe bitarondoreka.
7  Ntiwibuke ibyaha byo mu busore bwanjye no kwigomeka kwanjye.Unyibuke nk’uko ineza yawe yuje urukundo iri; Yehova, unyibuke ku bw’ineza yawe.
8  Yehova ni mwiza kandi aratunganye.Ni cyo gituma yigisha abanyabyaha inzira itunganye.
9  Azafasha abicisha bugufi kugendera mu mategeko ye,Kandi abicisha bugufi azabigisha inzira ye.
10  Inzira za Yehova zose ni ineza yuje urukundo n’ukuriKu bakomeza isezerano rye n’ibyo yibutsa.
11  Yehova, ku bw’izina ryaweUmbabarire icyaha cyanjye nubwo gikomeye.
12  Ni nde muntu utinya Yehova?Azamwigisha inzira azahitamo.
13  Ubugingo bwe buzibera mu byiza,Kandi urubyaro rwe ruzahabwa isi.
14  Abatinya Yehova ni bo nkoramutima ze,Kandi ni bo amenyesha isezerano rye.
15  Mpora mpanze Yehova amaso,Kuko ari we ukura ibirenge byanjye mu rushundura.
16  Kebuka undebe, ungirire neza;Kuko ndi mu bwigunge kandi mfite umubabaro.
17  Ishavu ryo mu mutima wanjye ryariyongereye;Unkure mu magorwa ndimo.
18  Reba imibabaro yanjye n’ibyago byanjye,Kandi umbabarire ibyaha byanjye byose.
19  Reba ukuntu abanzi banjye babaye benshi,Banyanze urwango rukaze.
20  Urinde ubugingo bwanjye kandi unkize.Singakorwe n’isoni kuko naguhungiyeho.
21  Ubudahemuka no gukiranuka bindinde,Kuko nakwiringiye.
22  Mana, ucungure Abisirayeli, ubakize ibyago byabo byose.
92  Ni byiza gushimira Yehova,Kandi ni byiza kuririmbira izina ryawe, wowe Usumbabyose.
2  Ni byiza kuvuga ineza yawe yuje urukundo mu gitondo,No kuvuga ubudahemuka bwawe buri joro,
3  Hacurangwa inanga y’imirya icumi na nebelu,N’umuzika w’inanga urangira.
4  Yehova, watumye nishima bitewe n’ibyo wakoze;Imirimo y’amaboko yawe ituma ndangurura ijwi ry’ibyishimo.
5  Yehova, mbega ukuntu imirimo yawe ikomeye!Ibyo utekereza birimbitse cyane.
6  Umuntu utagira ubwenge ntashobora kubimenya,Kandi nta mupfapfa ushobora kubisobanukirwa.
7  Iyo ababi basagambye nk’ubwatsi,N’inkozi z’ibibi zikarabya uburabyo, Aba ari ukugira ngo batsembweho iteka ryose.
8  Ariko wowe Yehova uri hejuru iteka ryose.
9  Yehova, dore abanzi bawe,Dore abanzi bawe bazarimbuka; Inkozi z’ibibi zose zizatatanywa.
10  Ariko uzashyira hejuru ihembe ryanjye nk’iry’ikimasa cy’ishyamba.Nzisiga amavuta angarurira ubuyanja.
11  Nzishima hejuru y’abanzi banjye;Amatwi yanjye azumva ibyo abagizi ba nabi bahagurukira kundwanya bavuga.
12  Umukiranutsi azarabya nk’umukindo;Azakura abe munini nk’isederi ryo muri Libani.
13  Abatewe mu nzu ya Yehova,Mu bikari by’Imana yacu, bazarabya uburabyo.
14  Bazakomeza gusagamba no mu gihe bazaba bameze imvi;Bazakomeza gushisha no kugira amagara mazima,
15  Kugira ngo batangaze ko Yehova atunganye.Ni we Gitare cyanjye, kandi nta gukiranirwa kumurangwaho.
113  Nimusingize Yah!Mwa bagaragu ba Yehova mwe, nimumusingize;Nimusingize izina rya Yehova.
2  Izina rya Yehova nirisingizwe,Uhereye none kugeza iteka ryose.
3  Izina rya Yehova rikwiriye gusingizwaUhereye aho izuba rirasira kugeza aho rirengera.
4  Yehova ari hejuru, asumba amahanga yose;Ikuzo rye riri hejuru y’ijuru.
5  Ni nde uhwanye na Yehova Imana yacu,We utuye hejuru cyane?
6  Aca bugufi kugira ngo arebe ijuru n’isi,
7  Azamura uworoheje amukuye mu mukungugu;Ashyira umukene hejuru amukuye mu ivu,
8  Kugira ngo amwicaze hamwe n’abakomeye,Abakomeye bo mu bwoko bwe.
9  Atuma umugore w’ingumba atura mu nzu,Akaba umubyeyi wishimiye ko yabyaye abahungu. Nimusingize Yah!
13  Yehova, uzanyibagirwa ugeze ryari? Ese uzanyibagirwa iteka ryose?Uzampisha mu maso hawe kugeza ryari?
2  Nzarwana intambara muri jye ngeze ryari,Mfite agahinda mu mutima umunsi wose? Umwanzi wanjye azanyishima hejuru ageze ryari?
3  Yehova Mana yanjye, undebe maze unsubize.Rabagiranisha amaso yanjye, kugira ngo ntasinzirira mu rupfu,
4  Maze umwanzi wanjye akavuga ati “namunesheje!”Kugira ngo abanzi banjye batishimira ko nanyeganyejwe.
5  Jyeweho niringira ineza yawe yuje urukundo;Umutima wanjye wishimire agakiza kawe.
6  Nzaririmbira Yehova kuko yangororeye.
14  Umupfapfa yibwiye mu mutima we ati“Yehova ntabaho.”Bakoze ibyangiza, mu migenzereze yabo bakoze ibyangwa.Nta n’umwe ukora ibyiza.
2  Yehova yarebye hasi ari mu ijuru, yitegereza abantuKugira ngo arebe niba hari ufite ubushishozi, ushaka Yehova.
3  Bose barayobye, bose barononekaye;Nta n’umwe ukora ibyiza, Habe n’umwe.
4  Mbese mu nkozi z’ibibi zose habuze n’umwe usobanukiwe,Ko barya abantu banjye nk’abarya umugati? Ntibigeze bambaza Yehova.
5  Ubwoba bwinshi bwarabatashye,Kuko Yehova abana n’abakiranutsi.
6  Mwakojeje isoni inama z’imbabare,Kuko Yehova ari ubuhungiro bwe.
7  Iyaba i Siyoni haturukaga agakiza ka Isirayeli!Igihe Yehova azagarura ubwoko bwe bwagizwe imbohe, Yakobo azishima, Isirayeli anezerwe.
123  Nubuye amaso ari wowe ndangamiye,Wowe utuye mu ijuru.
2  Nk’uko abagaragu bahanga amaso ukuboko kwa shebuja,N’umuja agahanga amaso ukuboko kwa nyirabuja, Ni ko natwe duhanga amaso Yehova Imana yacu,Kugeza ubwo atugiriye neza.
3  Yehova, tugirire neza; rwose tugirire neza,Kuko twasuzuguwe bikabije.
4  Abaguwe neza baratunnyeze bikabije,N’abibone baradusuzugura bikabije.
98  Muririmbire Yehova indirimbo nshya,Kuko yakoze ibintu bitangaje. Ukuboko kwe kw’iburyo, ukuboko kwe kwera, kwamuhaye agakiza.
2  Yehova yamenyekanishije agakiza ke;Yahishuye gukiranuka kwe mu maso y’amahanga.
3  Yibutse ineza ye yuje urukundo n’ubudahemuka yagaragarije inzu ya Isirayeli.Impera z’isi zose zabonye agakiza gaturuka ku Mana yacu.
4  Mwa bantu bo ku isi mwese mwe, murangururire Yehova ijwi ryo kunesha.Munezerwe kandi murangurure ijwi ry’ibyishimo muririmba.
5  Muririmbire Yehova mucuranga inanga;Mucurange inanga kandi muririmbe.
6  Muvuze impanda n’ijwi ry’ihembe;Murangurure ijwi ryo kunesha imbere y’Umwami Yehova.
7  Inyanja n’ibiyirimo byose bihinde nk’inkuba,N’isi n’abayituye bose.
8  Inzuzi zikome mu mashyi;Imisozi yose irangururire icyarimwe ijwi ry’ibyishimo
9  Imbere ya Yehova, kuko yaje gucira isi urubanza.Azacira isi urubanza rukiranuka, N’abantu bo mu mahanga abacire urubanza rutabera.
145  Mwami Mana yanjye, nzagushyira hejuru,Nsingize izina ryawe kugeza ibihe bitarondoreka, ndetse iteka ryose.
2  Nzagusingiza umunsi wose,Nzasingiza izina ryawe kugeza ibihe bitarondoreka, ndetse iteka ryose.
3  Yehova arakomeye kandi akwiriye gusingizwa cyane;Gukomera kwe ntikurondoreka.
4  Abantu bazashima imirimo yawe uko ibihe bizagenda bikurikirana,Kandi bazavuga ibikorwa byawe bikomeye.
5  Nzajya ntekereza ku bwiza buhebuje bw’icyubahiro cyawe,No ku mirimo yawe itangaje.
6  Bazavuga imbaraga z’ibintu biteye ubwoba wakoze,Nanjye nzamamaza gukomera kwawe.
7  Bazakomeza kuvuga ukuntu ineza yawe ari nyinshi,Gukiranuka kwawe kuzatuma barangurura ijwi ry’ibyishimo.
8  Yehova agira impuhwe n’imbabazi;Atinda kurakara kandi agira ineza nyinshi yuje urukundo.
9  Yehova agirira bose neza,Imbabazi ze ziri ku mirimo ye yose.
10  Yehova, ibyo waremye byose bizagusingiza.Indahemuka zawe na zo zizagusingiza.
11  Bazavuga ikuzo ry’ubwami bwawe,Bazavuga iby’ububasha bwawe,
12  Kugira ngo bamenyeshe abana b’abantu ibikorwa byawe bikomeye,N’ubwiza buhebuje bw’ubwami bwawe.
13  Ubwami bwawe ni ubwami buzahoraho iteka ryose,N’ubutware bwawe buzahoraho uko ibihe bizagenda bikurikirana.
14  Yehova aramira abagwa bose,Kandi yunamura abahetamye bose.
15  Ibiriho byose biguhanga amaso bifite ibyiringiro,Kandi ubiha ibyokurya byabyo mu gihe cyabyo.
16  Upfumbatura ikiganza cyaweUgahaza ibyifuzo by’ibifite ubuzima byose.
17  Yehova akiranuka mu nzira ze zose,Kandi ni indahemuka mu byo akora byose.
18  Yehova aba hafi y’abamwambaza bose; Aba hafi y’abamwambaza mu kuri bose.
19  Azahaza ibyifuzo by’abamutinya,Kandi azumva ijwi ryo gutabaza kwabo maze abakize.
20  Yehova arinda abamukunda bose,Ariko ababi bose azabarimbura.
21  Akanwa kanjye kazasingiza Yehova;Ibifite umubiri byose nibisingize izina rye ryera kugeza ibihe bitarondoreka, ndetse iteka ryose.
29  Mwemere Yehova mwa bana b’abakomeye mwe, Mwemere ko Yehova afite ikuzo n’imbaraga.
2  Mwemere ko izina rya Yehova rifite ikuzo.Mwunamire Yehova mwambaye imyambaro yera yo kurimbana.
3  Ijwi rya Yehova riri hejuru y’amazi;Imana ifite ikuzo yahindishije ijwi nk’iry’inkuba. Yehova ari hejuru y’amazi menshi.
4  Ijwi rya Yehova rifite imbaraga;Ijwi rya Yehova rirahebuje.
5  Ijwi rya Yehova risatura ibiti by’amasederi;Ni koko, Yehova asatagura ibiti by’amasederi yo muri Libani,
6  Akayakinagiza nk’inyana.Akinagiza Libani na Siriyoni nk’ibimasa by’ishyamba bikiri bito.
7  Ijwi rya Yehova risaturisha ibirimi by’umuriro.
8  Ijwi rya Yehova rituma ubutayu butigita;Yehova atuma ubutayu bw’i Kadeshi butigita.
9  Ijwi rya Yehova rikangaranya imparakazi zigafatwa n’ibise,Rigahindura amashyamba inkokore. Uri mu rusengero rwe wese aravuga ati “nahabwe ikuzo!”
10  Yehova yashyize intebe ye y’ubwami hejuru y’umwuzure;Yehova ni umwami iteka ryose.
11  Koko rero, Yehova azaha ubwoko bwe imbaraga;Yehova azaha ubwoko bwe amahoro.
40  Niringiye Yehova cyane,Na we antega amatwi, yumva ijwi ryo gutabaza kwanjye.
2  Nuko ankura mu rwobo rurimo amazi asuma,Ankura mu byondo by’isayo. Hanyuma azamura ibirenge byanjye abihagarika ku rutare,Intambwe zanjye arazikomeza.
3  Nanone yashyize mu kanwa kanjye indirimbo nshya,Indirimbo yo gusingiza Imana yacu. Abantu benshi bazabibona batinye,Maze biringire Yehova.
4  Hahirwa umugabo wiringira Yehova,Ntahindukire ngo akurikire abantu b’ibyigomeke Cyangwa abayoba bagakurikiza ibinyoma.
5  Yehova Mana yanjye, ibyo wakoze ni byinshi;Imirimo yawe itangaje n’ibyo utekereza kutugirira na byo ni byinshi. Nta wagereranywa nawe. Nashatse kubivuga no kubirondora,Biba byinshi cyane ku buryo ntashobora kubivuga byose.
6  Ibitambo n’amaturo ntiwabyishimiye;Wazibuye amatwi yanjye. Ibitambo bikongorwa n’umuriro n’ibitambo bitambirwa ibyaha ntiwabishatse.
7  Ni yo mpamvu navuze nti “dore ndaje,Ni ko byanditswe kuri jye mu muzingo w’igitabo.
8  Mana yanjye, nishimira gukora ibyo ushaka,Kandi amategeko yawe ari mu mutima wanjye.
9  Natangaje ubutumwa bwiza bwo gukiranuka mu iteraniro rinini.Dore sinifashe ngo ndeke kuvuga; Yehova, ibyo ubizi neza.
10  Sinahishe gukiranuka kwawe mu mutima wanjye;Namamaje ubudahemuka bwawe n’agakiza kawe; Sinahishe ineza yawe yuje urukundo n’ukuri kwawe mu iteraniro rinini.”
11  None Yehova, ntureke kungirira impuhwe,Ineza yawe yuje urukundo n’ukuri kwawe bijye bindinda iteka.
12  Nagoswe n’ibyago biba byinshi cyane kugeza ubwo ntashobora kubibara;Amakosa yanjye yambanye menshi cyane kuruta ayo nshobora kureba. Yabaye menshi cyane kuruta umusatsi wo ku mutwe wanjye;Umutima wanjye wacitse intege.
13  Yehova, ndakwinginze wemere kunkiza;Yehova, banguka untabare.
14  Abahiga ubugingo bwanjye kugira ngo babukureho,Bose bamware kandi bakorwe n’isoni. Abishimira ibyago byanjye basubire inyuma kandi basebe.
15  Abambwira bati “ahaa! Ahaa!”Bitegereze bumiwe bitewe n’uko bakozwe n’ikimwaro.
16  Abagushaka boseBakwishimire kandi bakunezererwe. Abakunda agakiza kaweBajye bahora bavuga bati “Yehova nasingizwe.”
17  Jyeweho ndababaye kandi ndi umukene,Ariko Yehova anyitaho. Ni wowe untabara kandi ni wowe unkiza.Mana yanjye, ntutinde cyane.
124  “Iyo Yehova ataba mu ruhande rwacu,”Ngaho Isirayeli nivuge iti
2  “Iyo Yehova ataba mu ruhande rwacu,Igihe abantu bahagurukiraga kuturwanya,
3  Baba baratumize bunguri tukiri bazima,Igihe uburakari bwabo bwatugurumaniraga.
4  Icyo gihe amazi aba yaradutwaye,Umugezi uba wararengeye ubugingo bwacu.
5  Icyo gihe amazi y’ubwiboneAba yararengeye ubugingo bwacu.
6  Yehova nasingizwe, we utaradutanzeNgo tube umuhigo mu menyo yabo.
7  Ubugingo bwacu bumeze nk’inyoni yarokotse,Ikava mu mutego bayiteze. Umutego waracitse,Maze tuba turarokotse.
8  Gutabarwa kwacu kuri mu izina rya Yehova,Umuremyi w’ijuru n’isi.”
126  Igihe Yehova yagaruraga abagizwe imbohe b’i Siyoni,Twabaye nk’abarota.
2  Icyo gihe akanwa kacu kuzuye ibitwenge,N’ururimi rwacu rurangurura ijwi ry’ibyishimo. Icyo gihe mu mahanga baravuze bati“Yehova yabakoreye ibikomeye.”
3  Yehova yadukoreye ibikomeye,Kandi twarishimye cyane.
4  Yehova, tugarure twebwe abagizwe imbohe,Nk’imigezi yo muri Negebu.
5  Ababiba barira,Bazasarura barangurura ijwi ry’ibyishimo.
6  Ugenda, nubwo yagenda ariraAtwaye umufuka wuzuye imbuto, Ntazabura kugaruka arangurura ijwi ry’ibyishimo,Azanye imiba ye.
121  Nzubura amaso ndebe ku misozi.Gutabarwa kwanjye kuzava he?
2  Gutabarwa kwanjye guturuka kuri Yehova,Umuremyi w’ijuru n’isi.
3  Ntashobora kwemera ko ikirenge cyawe kinyerera.Ukurinda ntashobora guhunikira.
4  Dore urinda IsirayeliNtazahunikira cyangwa ngo asinzire.
5  Yehova ni we ukurinda.Yehova ni igicucu cyawe iburyo bwawe.
6  Izuba ntirizakwica ku manywa,N’ukwezi ntikuzakugirira nabi nijoro.
7  Yehova ubwe azakurinda ibyago byose;Azarinda ubugingo bwawe.
8  Yehova ubwe azakurinda amajya n’amaza,Uhereye none kugeza ibihe bitarondoreka.
102  Yehova, umva isengesho ryanjye,Kandi ijwi ryo gutabaza kwanjye rikugereho.
2  Ntukampishe mu maso hawe ku munsi nahuye n’amakuba akomeye.Untege amatwi; Ku munsi naguhamagaye, uzatebuke unsubize.
3  Kuko iminsi yanjye yarangiye nk’umwotsi,Kandi amagufwa yanjye araka umuriro nk’iziko.
4  Umutima wanjye warabye nk’ibyatsi maze uruma,Kuko nibagiwe kurya ibyokurya byanjye.
5  Amagufwa yanjye yumiranye n’umubiri wanjyeBitewe n’ijwi ryo kuniha kwanjye.
6  Nsigaye nsa n’inzoya yo mu butayu.Nabaye nk’agahunyira ko mu matongo.
7  Nsigaye nanitse amagufwa,Kandi nabaye nk’inyoni yigunze ku gisenge cy’inzu.
8  Abanzi banjye barantukaga umunsi ukira.Abankwena barahiraga izina ryanjye.
9  Nariye ivu nk’urya umugati,Kandi ibyokunywa byanjye nabinyoye mbitamo amarira,
10  Bitewe n’amagambo yawe akomeye yo kunyamagana n’uburakari bwawe;Kuko wanshyize hejuru kugira ngo unjugunye.
11  Iminsi yanjye imeze nk’igicucu kirembera,Kandi numye nk’ibyatsi.
12  Ariko wowe Yehova, uzahoraho iteka ryose,Kandi izina ryawe rizahoraho uko ibihe bizagenda bisimburana.
13  Uzahaguruka ugirire Siyoni imbabazi,Kuko ari cyo gihe cyo kuyigaragariza ineza; Kandi igihe cyagenwe kirageze.
14  Abagaragu bawe bishimira amabuye yayo,Kandi bakunda umukungugu waho.
15  Amahanga azatinya izina rya Yehova,Kandi abami bose bo ku isi bazatinya ikuzo ryawe.
16  Kuko Yehova azubaka Siyoni;Azaboneka mu ikuzo rye.
17  Azahindukira yumve isengesho ry’abacujwe byose,Kandi ntazasuzugura isengesho ryabo.
18  Ibi byandikiwe ab’igihe kizaza,Kandi abazaremwa bazasingiza Yah.
19  Yarebye hasi ari hejuru, ahera he;Yehova yitegereje isi ari mu ijuru.
20  Kugira ngo yumve kuniha kw’imbohe,Ngo abohore abagenewe gupfa.
21  Kugira ngo izina rya Yehova ryamamazwe muri Siyoni,Kandi asingizwe i Yerusalemu.
22  Igihe abantu bo mu mahanga bose bazaba bateraniye hamwe,N’ubwami, kugira ngo bakorere Yehova.
23  Imbaraga zanjye yazicogoreje mu nzira;Yagabanyije iminsi yanjye.
24  Nuko ndavuga nti “Mana yanjye,Ntunkureho ngicagashije iminsi yanjye; Imyaka yawe ihoraho uko ibihe biha ibindi.
25  Washyizeho imfatiro z’isi kera cyane,Kandi ijuru ni umurimo w’amaboko yawe.
26  Byo bizarimbuka ariko wowe uzahoraho;Byose bizasaza nk’umwenda. Uzabihindura nk’uko bahindura umwambaro, kandi bizacyura igihe.
27  Ariko wowe uhora uko uri, kandi imyaka yawe ntizarangira.
28  Abana b’abagaragu bawe bazakomeza kubaho;Kandi urubyaro rwabo ruzakomerezwa imbere yawe.”
140  Yehova nkiza abantu babi,Kandi undinde umunyarugomo.
2  Bacuze imigambi mibi mu mitima yabo,Kandi bahora bagaba ibitero nk’abari mu ntambara, umunsi ukira.
3  Batyaje indimi zabo nk’iz’inzoka;Iminwa yabo ijunditse ubumara bw’impiri. Sela.
4  Yehova, ndinda amaboko y’umubi,Undinde umunyarugomo, N’abacuze umugambi wo kunsitaza.
5  Abishyira hejuru banteze umutego,Kandi bateze imigozi iruhande rw’inzira nk’urushundura; Banteze imitego ngo nyigwemo. Sela.
6  Nabwiye Yehova nti “uri Imana yanjye;Yehova, umva ijwi ryo kwinginga kwanjye.”
7  Yehova Mwami w’Ikirenga, wowe mbaraga z’agakiza kanjye,Wakingiye umutwe wanjye ku munsi w’intambara.
8  Yehova, ntuhe umuntu mubi ibyo yifuza;Ntiwemere ko umugambi we ugira icyo ugeraho kugira ngo atishyira hejuru. Sela.
9  Naho imitwe y’abangoseItwikirwe n’ibyago iminwa yabo ivuga.
10  Basukweho amakara yaka;Bagwe mu muriro, bagwe mu byobo by’amazi kugira ngo batongera guhaguruka.
11  Uvuga amagambo akomeye ntagashinge imizi mu isi,N’umunyarugomo ahigwe n’ikibi kandi gihore kimwihuraho.
12  Nzi neza ko Yehova azarenganuraImbabare, agasohoza urubanza rw’abakene.
13  Rwose, abakiranutsi bazashima izina ryawe,Kandi ababoneye bazatura imbere yawe.
60  Mana, waradutaye, waduciyemo icyuho Kandi waraturakariye cyane. Wari ukwiriye kutugarukira.
2  Watigishije isi urayisatura.Subiranya ibyuho byayo kuko yanyeganyeze.
3  Wateje ubwoko bwawe ibyago bikomeye.Watunywesheje divayi ituma tudandabirana.
4  Wahaye abagutinya ikimenyetsoKugira ngo bahunge umuheto. Sela.
5  Udukirishe ukuboko kwawe kw’iburyo kandi udusubize,Kugira ngo abakunzi bawe barokorwe.
6  Imana ubwayo yavuganye ukwera kwayoIti “nzishima ntange Shekemu ho umugabane, Kandi nzagera ikibaya cya Sukoti.
7  Gileyadi ni iyanjye, Manase na we ni uwanjye;Efurayimu ni igihome cy’umutware nashyizeho; Yuda ni inkoni yanjye y’ubutware.
8  Mowabu ni igikarabiro cyanjye.Kuri Edomu ni ho nzashyira inkweto zanjye. Nzarangurura ijwi nishimira ko nanesheje u Bufilisitiya.”
9  Ni nde uzanjyana mu mugi wagoswe?Ni nde uzanjyana akangeza muri Edomu?
10  Mbese hari undi utari wowe Mana wadutaye,Ukaba utagitabarana n’ingabo zacu ngo uzibere Imana?
11  Dutabare udukize amakuba,Kuko agakiza k’umuntu wakuwe mu mukungugu nta cyo kamaze.
12  Imana ni yo izaduha imbaraga;Yo ubwayo izaribata abanzi bacu.
53  Umupfapfa yibwiye mu mutima we ati “Yehova ntabaho.” Bakoze ibyangiza kandi bakora ibyo gukiranirwa byangwa. Nta n’umwe ukora ibyiza.
2  Imana yarebye hasi iri mu ijuru, yitegereza abantuKugira ngo irebe niba hari ufite ubushishozi, ushaka Yehova.
3  Bose basubiye inyuma, bose barononekaye;Nta n’umwe ukora ibyiza, Habe n’umwe.
4  Mbese mu nkozi z’ibibi zose habuze n’umwe usobanukiwe,Ko barya abantu banjye nk’abarya umugati?Ntibigeze bambaza Yehova.
5  Ubwoba bwinshi bwarabatashye,Nubwo nta biteye ubwoba byari bihari;Kuko Imana ubwayo izatatanya amagufwa y’umuntu wese ukurwanya.Uzabakoza isoni kuko na Yehova ubwe yabanze.
6  Iyaba i Siyoni haturukaga agakiza ka Isirayeli!Igihe Yehova azagarura ubwoko bwe bwagizwe imbohe,Yakobo azishima, Isirayeli anezerwe.
39  Naravuze nti “nzarinda inzira zanjyeKugira ngo ntacumuza ururimi rwanjye.Nzahambira umunwa wanjye nywurinde,Igihe cyose umuntu mubi azaba ari imbere yanjye.”
2  Naracecetse sinagira icyo mvuga;Narahoze ndetse n’ibyiza sinabivuga. Nariyumanganyije sinagaragaza ko mfite umubabaro.
3  Umutima wanjye wangurumaniyemo;Mu gihe nanihaga, umuriro wakomeje kugurumana. Nuko ndavuga nti
4  “Yehova, menyesha iherezo ryanjye,Umenyeshe n’uko iminsi nzamara ingana, Kugira ngo menye ukuntu mara igihe gito.
5  Dore iminsi yanjye wayigize mike;Igihe cyo kubaho kwanjye ni nk’ubusa imbere yawe. Ni ukuri umuntu wakuwe mu mukungugu, nubwo aba ahagaze akomeye, ni umwuka gusa. Sela.
6  Ni ukuri umuntu agenda ameze nk’igicucu.Ni ukuri abantu basakuriza ubusa. Umuntu arundanya ibintu atazi uzabisigarana.
7  None Yehova, ni iki niringiye?Ni wowe ntegereza.
8  Unkize ibicumuro byanjye byose.Ntutume mba uwo gutukwa n’umupfapfa.
9  Nakomeje guceceka kandi sinashoboraga kubumbura akanwa kanjye,Kuko wagize icyo ukora.
10  Unkureho icyago wanteje.Nararundutse bitewe n’ukuboko kwawe kwandwanyije.
11  Wakosoye umuntu amakosa ye ukoresheje ibihano byawe.Wamazeho ibintu bye byifuzwa nk’uko agakoko kabigenza. Ni ukuri umuntu wakuwe mu mukungugu ni umwuka gusa. Sela.
12  Yehova wumve isengesho ryanjye,Kandi utegere ugutwi ijwi ryo gutabaza kwanjye. Ntubone amarira yanjye ngo wicecekere, Kuko ndi umushyitsi iwawe,Nkaba n’umwimukira nka ba sogokuruza bose.
13  Reka kumpanga amaso kugira ngo ncye mu maso,Mbere y’uko mfa nkavaho.”
56  Mana, ungirire neza kuko umuntu buntu yanshihaguye. Arandwanya umunsi ukira, agakomeza kunkandamiza.
2  Abanzi banjye baranshihagura umunsi ukira,Kuko hari benshi bishyira hejuru bakandwanya.
3  Ariko igihe cyose nzaba mfite ubwoba, nzakwiringira.
4  Nzarata ijambo ry’Imana kuko iri kumwe nanjye.Imana ni yo niringiye, sinzatinya.Umuntu buntu yantwara iki?
5  Bangiza ibikorwa byanjye umunsi ukira;Nta kindi batekereza uretse kungirira nabi.
6  Bangabaho igitero, bakihisha;Bakomeza kwitegereza intambwe zanjyeBategereje ubugingo bwanjye.
7  Mana, ubate kure bitewe n’imigambi yabo mibi.Urakarire abantu bo mu mahanga ubarimbure.
8  Ibyo guhunga kwanjye warabyanditse.Ushyire amarira yanjye mu ruhago rwawe rw’uruhu.Mbese ntiyanditswe mu gitabo cyawe?
9  Umunsi nzaguhamagara, icyo gihe abanzi banjye bazasubira inyuma;Nzi neza ko Imana inshyigikiye.
10  Nzarata ijambo ry’Imana kuko iri kumwe nanjye;Nzarata ijambo rya Yehova kuko ari kumwe nanjye.
11  Imana ni yo niringiye, sinzatinya.Umuntu wakuwe mu mukungugu yantwara iki?
12  Mana, hari imihigo naguhigiye ngomba guhigura.Nzagutura ibitambo by’ishimwe,
13  Kuko wakijije ubugingo bwanjye urupfu;Mbese ntiwarinze ibirenge byanjye gusitara,Kugira ngo ngendere imbere y’Imana ndi mu mucyo w’abazima?
134  Nimusingize Yehova,Mwa bagaragu ba Yehova mwese mwe, Mwe muhagarara mu nzu ya Yehova nijoro.
2  Muzamure amaboko muri aberaMaze musingize Yehova.
3  Yehova aguhe umugisha ari i Siyoni,We Muremyi w’ijuru n’isi.
142  Naranguruye ijwi ntabaza Yehova;Naranguruye ijwi ntangira gutakambira Yehova musaba kungirira neza.
2  Nakomeje gusuka imbere ye ibyari bimpangayikishije;Nakomeje kuvugira imbere ye ibyago byanjye,
3  Igihe umutima wanjye wari unegekaye.Wamenye inzira yanjye. Banteze umutegoMu nzira nyuramo.
4  Itegereze iburyo, maze urebeUkuntu nta muntu n’umwe ukimenya; Aho nahungiraga hararimbutse.Nta muntu ukibaririza iby’ubugingo bwanjye.
5  Yehova, naragutabaje.Naravuze nti “uri ubuhungiro bwanjye, Uri umugabane wanjye mu gihugu cy’abazima.”
6  Wite ku ijwi ryo kwinginga kwanjye,Kuko nazahaye cyane. Nkiza abantoteza,Kuko bandusha imbaraga.
7  Kura ubugingo bwanjye mu nzu y’imbohe yo munsi y’ubutaka,Kugira ngo busingize izina ryawe. Abakiranutsi bankikize,Kuko unkorera ibikwiriye.
133  Mbega ukuntu ari byiza kandi bishimishijeKo abavandimwe babana bunze ubumwe!
2  Bimeze nk’amavuta meza asukwa ku mutwe,Agatembera mu bwanwa, Mu bwanwa bwa Aroni,Agatemba akagera ku ikora ry’imyenda ye.
3  Bimeze nk’ikime cyo kuri Herumoni,Kimanukira ku misozi ya Siyoni. Aho ni ho Yehova yategetse ko haba umugishaN’ubuzima kugeza ibihe bitarondoreka.
119  Hahirwa abakomeza kuba indakemwa mu nzira zabo,Kandi bakagendera mu mategeko ya Yehova.
2  Hahirwa abubahiriza ibyo atwibutsa, Bagakomeza kumushaka n’umutima wabo wose.
3  Ni koko, ntibigeze bakora ibyo gukiranirwa, Ahubwo bagendeye mu nzira ze.
4  Ni wowe waduhaye amategeko yawe, Utegeka ko tuyakurikiza tubyitondeye.
5  Icyampa inzira zanjye zigahama Kugira ngo nkomeze amabwiriza yawe!
6  Ni bwo ntakorwa n’isoni, Mu gihe nsuzuma amategeko yawe yose.
7  Nzagusingiza mfite umutima uboneye, Nimenya amategeko yawe akiranuka.
8  Nkomeza kubahiriza amabwiriza yawe; Rwose ntunte burundu.
9  Umusore azeza inzira ye ate? Azayeza yirinda nk’uko ijambo ryawe rivuga.
10  Nagushakanye umutima wanjye wose; Ntutume ntandukira amategeko yawe.
11  Nabitse ijambo ryawe mu mutima wanjye Kugira ngo ntagucumuraho.
12  Yehova, ukwiriye gusingizwa; Unyigishe amategeko yawe.
13  Iminwa yanjye yamamaje Amategeko yose aturuka mu kanwa kawe.
14  Nishimira kugendera mu nzira z’ibyo utwibutsa, Nk’uko nishimira ibindi bintu byose by’agaciro.
15  Nzita ku mategeko yawe, Kandi nzitondera inzira zawe.
16  Nzakunda cyane amategeko yawe, Kandi sinzibagirwa ijambo ryawe.
17  Korera umugaragu wawe ibikwiriye, kugira ngo mbeho, Kandi nkomeze ijambo ryawe.
18  Humura amaso yanjye kugira ngo ndebe Ibitangaza byo mu mategeko yawe.
19  Dore ndi umwimukira mu gihugu, Ntumpishe amategeko yawe.
20  Ubugingo bwanjye bushenguwe No guhora bwifuza imanza zawe.
21  Wacyashye abibone b’ibivume Batandukira amategeko yawe.
22  Unkureho umugayo n’igisuzuguriro, Kuko nitondeye ibyo utwibutsa.
23  Ndetse n’ibikomangoma byaricaraga bikamvuga nabi, Ariko umugaragu wawe yita ku mabwiriza yawe.
24  Nanone nkunda cyane ibyo utwibutsa; Ni byo bingira inama.
25  Ubugingo bwanjye bwafatanye n’umukungugu. Urinde ubuzima bwanjye nk’uko ijambo ryawe riri.
26  Nakubwiye inzira zanjye zose kugira ngo unsubize. Unyigishe amategeko yawe.
27  Umpe gusobanukirwa inzira y’amategeko yawe, Kugira ngo nite ku mirimo yawe itangaje.
28  Ubugingo bwanjye bwabuze ibitotsi bitewe n’agahinda. Umpagurutse nk’uko ijambo ryawe riri.
29  Undinde inzira y’ikinyoma, Kandi ungirire neza, unyigishe amategeko yawe.
30  Nahisemo inzira y’ubudahemuka. Nabonye ko imanza zawe zikwiriye.
31  Niziritse ku byo utwibutsa. Yehova, ntunkoze isoni.
32  Nzagendera mu nzira y’amategeko yawe, Kuko watumye umutima wanjye ujijuka.
33  Yehova, nyigisha kugendera mu nzira y’amategeko yawe, Kugira ngo nzayubahirize kugeza ku iherezo.
34  Umpe gusobanukirwa kugira ngo nubahirize amategeko yawe, Kandi nyakomeze n’umutima wanjye wose.
35  Umpe kugendera mu nzira y’amategeko yawe, Kuko nyishimira.
36  Uhe umutima wanjye kwerekera ku byo utwibutsa, Aho kwerekera ku ndamu.
37  Utume amaso yanjye yikomereza atarebye ibitagira umumaro; Urindire ubuzima bwanjye mu nzira yawe.
38  Usohoreze umugaragu wawe ibyo wavuze, Byo bituma agutinya.
39  Unkureho umugayo ntinya, Kuko imanza zawe ari nziza.
40  Dore nifuje amategeko yawe. Urinde ubuzima bwanjye nk’uko gukiranuka kwawe kuri.
41  Yehova, ineza yawe yuje urukundo ingereho, N’agakiza kawe kangereho nk’uko ijambo ryawe riri,
42  Kugira ngo mbone icyo nsubiza untuka, Kuko niringiye ijambo ryawe.
43  Kandi ijambo ry’ukuri nturikure mu kanwa kanjye burundu, Kuko nategereje imanza zawe.
44  Nzahora nitondera amategeko yawe Kugeza ibihe bitarondoreka, ndetse kugeza iteka ryose.
45  Nzagendagenda ahantu hagari, Kuko nashakishije amategeko yawe.
46  Nanone nzavugira imbere y’abami ibyo utwibutsa, Kandi sinzakorwa n’isoni.
47  Amategeko yawe narayakunze, Kandi nzakomeza kuyakunda cyane.
48  Nzasenga nzamuye ibiganza kuko nakunze amategeko yawe, Kandi nzita ku mabwiriza yawe.
49  Ibuka ijambo wabwiye umugaragu wawe, Iryo watumye ntegereza.
50  Ni byo bimpumuriza mu mibabaro yanjye, Kuko ijambo ryawe ryarinze ubuzima bwanjye.
51  Abibone barannyeze bikabije, Nyamara sinigeze ntandukira amategeko yawe.
52  Yehova, nibutse imanza zawe zahereye mu bihe bitarondoreka, Kandi birampumuriza.
53  Nafashwe n’uburakari bugurumana bitewe n’ababi Bareka amategeko yawe.
54  Amabwiriza yawe yambereye indirimbo Mu nzu natuyemo ndi umwimukira.
55  Yehova, nijoro nibutse izina ryawe, Kugira ngo nkomeze amategeko yawe.
56  Ibyo byambayeho Kuko nubahirije amategeko yawe.
57  Yehova ni umugabane wanjye; Nasezeranyije ko nzakomeza amagambo yawe.
58  Nacururukije mu maso hawe n’umutima wanjye wose. Ungirire neza nk’uko ijambo ryawe riri.
59  Natekereje ku nzira zanjye, Kugira ngo nongere kugendera mu byo utwibutsa.
60  Naratebutse sinatinda Gukomeza amategeko yawe.
61  Ingoyi z’ababi zarangose, Ariko sinibagiwe amategeko yawe.
62  Mbyuka mu gicuku kugira ngo ngushimire Ku bw’amategeko yawe akiranuka.
63  Nifatanya n’abagutinya bose, N’abakomeza amategeko yawe.
64  Yehova, ineza yawe yuje urukundo yuzuye isi. Unyigishe amategeko yawe.
65  Yehova, wagiriye umugaragu wawe neza rwose Nk’uko ijambo ryawe riri.
66  Unyigishe kugira neza, ubwenge n’ubumenyi, Kuko nizeye amategeko yawe.
67  Mbere y’uko ngira imibabaro, nakoraga ibyaha ntabigambiriye; Ariko noneho nkomeza ijambo ryawe.
68  Uri mwiza kandi ukora ibyiza. Nyigisha amategeko yawe.
69  Abibone bamvuzeho ibinyoma byinshi, Ariko jyeweho nzakomeza amategeko yawe n’umutima wanjye wose.
70  Imitima yabo yabaye ikinya nk’ikinure, Ariko jyeweho nkunda amategeko yawe cyane.
71  Ni byiza ko nagize imibabaro, Kugira ngo menye amategeko yawe.
72  Amategeko ava mu kanwa kawe ambera meza, Kurusha ibiceri bya zahabu n’ifeza ibihumbi n’ibihumbi.
73  Amaboko yawe ni yo yandemye, kandi ni yo yankomeje. Umpe gusobanukirwa kugira ngo menye amategeko yawe.
74  Abagutinya ni bo bambona bakishima, Kuko nategereje ijambo ryawe.
75  Yehova, nzi neza ko imanza zawe zikiranuka, Kandi ko wampannye bitewe n’ubudahemuka bwawe.
76  Ndakwinginze, reka ineza yawe yuje urukundo impumurize, Nk’uko ijambo wabwiye umugaragu wawe riri.
77  Imbabazi zawe zingereho kugira ngo nkomeze kubaho, Kuko amategeko yawe nyakunda cyane.
78  Abibone bakorwe n’isoni kuko banyobeje nta mpamvu. Ariko jyeweho nita ku mategeko yawe.
79  Abagutinya nibangarukire, Ndetse n’abazi ibyo utwibutsa.
80  Umutima wanjye ukomeze amategeko yawe mu budahemuka, Kugira ngo ntakorwa n’isoni.
81  Ubugingo bwanjye bwazonzwe no kwifuza agakiza kawe, Kuko nategereje ijambo ryawe.
82  Amaso yanjye yazonzwe no kwifuza ijambo ryawe, Ari na ko mvuga nti “uzampumuriza ryari?”
83  Nabaye nk’uruhago rw’uruhu ruri mu mwotsi, Ariko sinibagiwe amabwiriza yawe.
84  Iminsi y’umugaragu wawe ni ingahe? Uzasohoza ryari urubanza waciriye abantoteza?
85  Abibone bacukuye imyobo kugira ngo bamfatiremo; Abo ni bo badakurikiza amategeko yawe.
86  Amategeko yawe yose arangwa n’ubudahemuka. Bantoteje bampora ubusa, none ntabara.
87  Haburaga ho gato bakandimbura mu isi, Ariko sinigeze ndeka amategeko yawe.
88  Urinde ubuzima bwanjye nk’uko ineza yawe yuje urukundo iri, Kugira ngo nkomeze ibyo utwibutsa biva mu kanwa kawe.
89  Yehova, ijambo ryawe rishinze imizi mu ijuru Kuzageza ibihe bitarondoreka.
90  Ubudahemuka bwawe buzahoraho uko ibihe bizakurikirana. Washinze isi urayikomeza kugira ngo ihame.
91  Byakomeje kubaho kugeza ubu bikurikije amategeko yawe, Kuko byose bigukorera.
92  Iyo nza kuba ntakunda amategeko yawe, Mba nararimbukiye mu mubabaro wanjye.
93  Sinzigera nibagirwa amategeko yawe kugeza ibihe bitarondoreka, Kuko warinze ubuzima bwanjye binyuze kuri yo.
94  Ndi uwawe, nkiza, Kuko nashakishije amategeko yawe.
95  Ababi barantegereje kugira ngo bandimbure, Ariko nkomeza kwitondera ibyo utwibutsa.
96  Nabonye ko gutungana kose kugira iherezo, Ariko amategeko yawe yo aragutse cyane.
97  Mbega ukuntu nkunda amategeko yawe! Ni yo ntekereza umunsi ukira.
98  Amategeko yawe atuma mba umunyabwenge kurusha abanzi banjye, Kuko nzayahorana kugeza ibihe bitarondoreka.
99  Nagize ubushishozi ndusha abigisha banjye bose, Kuko nita ku byo utwibutsa.
100  Ngaragaza ko njijutse kurusha abakuru, Kuko nitondeye amategeko yawe.
101  Ibirenge byanjye nabirinze inzira mbi yose, Kugira ngo mbone uko nkomeza ijambo ryawe.
102  Sinatandukiriye amategeko yawe, Kuko ari wowe wanyigishije.
103  Mbega ukuntu amagambo yawe aryohereye mu kanwa kanjye! Aryohereye mu kanwa kanjye kurusha ubuki.
104  Amategeko yawe atuma ngaragaza ko njijutse. Ni yo mpamvu nanze inzira y’ikinyoma yose.
105  Ijambo ryawe ni itara ry’ibirenge byanjye, Kandi ni urumuri rw’inzira yanjye.
106  Narahiye ko nzakomeza amategeko yawe akiranuka, Kandi nzasohoza indahiro yanjye.
107  Narababaye cyane. Yehova, urinde ubuzima bwanjye nk’uko ijambo ryawe riri.
108  Yehova, ndakwinginze wishimire amaturo atangwa ku bushake aturuka mu kanwa kanjye nguturana umutima ukunze, Kandi unyigishe imanza zawe.
109  Ubuzima bwanjye buhora mu kaga, Ariko sinibagiwe amategeko yawe.
110  Ababi banteze umutego, Ariko sinagiye kure y’amategeko yawe.
111  Ibyo utwibutsa nabigize umutungo wanjye kugeza ibihe bitarondoreka, Kuko ari byo umutima wanjye wishimira.
112  Umutima wanjye nawerekeje ku mategeko yawe Kugeza ibihe bitarondoreka, ndetse kugeza ku iherezo.
113  Nanze abantu b’imitima ibiri, Ariko nakunze amategeko yawe.
114  Ni wowe bwihisho bwanjye n’ingabo inkingira, Kuko nategereje ijambo ryawe.
115  Mwa nkozi z’ibibi mwe, nimuve aho ndi, Kugira ngo nubahirize amategeko y’Imana yanjye.
116  Unshyigikire nk’uko ijambo ryawe riri kugira ngo nkomeze kubaho, Kandi ntunkoze isoni ku bw’ibyo niringiye.
117  Unshyigikire kugira ngo ndokoke, Kandi nzahora nitegereza amategeko yawe.
118  Abayoba bose bagatandukira amategeko yawe wabataye kure, Kuko uburyarya bwabo ari ibinyoma.
119  Wavanyeho ababi bose bo mu isi nk’inkamba, Ni cyo cyatumye nkunda ibyo utwibutsa.
120  Naragutinye umubiri wanjye uhinda umushyitsi, Kandi imanza zawe zanteye ubwoba.
121  Naciye imanza zitabera kandi nkora ibyo gukiranuka. Ntumpane mu maboko y’abandiganya!
122  Wishingire ko umugaragu wawe azamererwa neza. Abibone ntibakandiganye.
123  Amaso yanjye yazonzwe no kwifuza agakiza kawe N’ijambo ryawe rikiranuka.
124  Ugirire umugaragu wawe ibihuje n’ineza yawe yuje urukundo, Kandi unyigishe amategeko yawe.
125  Ndi umugaragu wawe. Umpe gusobanukirwa Kugira ngo menye ibyo utwibutsa.
126  Igihe kirageze kugira ngo Yehova agire icyo akora, Kuko bishe amategeko yawe.
127  Ni yo mpamvu nakunze amategeko yawe Kurusha zahabu, ndetse zahabu itunganyijwe neza.
128  Ni yo mpamvu nagenzuye amategeko yawe yose arebana n’ibikwiriye byose; Nanze inzira y’ikinyoma yose.
129  Ibyo utwibutsa birahebuje. Ni yo mpamvu ubugingo bwanjye bwabyitondeye.
130  Guhishurirwa ijambo ryawe bitanga urumuri; Bituma abataraba inararibonye basobanukirwa.
131  Nabumbuye akanwa kanjye mfite ipfa ryinshi, Kuko nifuje cyane amategeko yawe.
132  Ngarukira kandi ungirire neza, Ukurikije imanza ucira abakunda izina ryawe.
133  Ukomeze intambwe zanjye zihame mu ijambo ryawe, Kandi ntihakagire ikibi icyo ari cyo cyose kintegeka.
134  Uncungure unkize umuntu wese uriganya, Nanjye nzakomeza amategeko yawe.
135  Utume mu maso hawe harabagiranira umugaragu wawe, Kandi unyigishe amategeko yawe.
136  Amarira atemba mu maso yanjye ameze nk’imigezi y’amazi, Kuko batakomeje amategeko yawe.
137  Yehova, urakiranuka Kandi imanza zawe ziraboneye.
138  Wadutegetse gukurikiza ibyo utwibutsa Ubigiranye ubudahemuka bwinshi no gukiranuka.
139  Ishyaka nkurwanira ryaramaze, Kuko abanzi banjye bibagiwe amagambo yawe.
140  Ijambo ryawe riratunganyijwe rwose, Kandi umugaragu wawe ararikunda.
141  Jyewe nta cyo ndi cyo kandi ndi umunyagisuzuguriro, Ariko sinibagiwe amategeko yawe.
142  Gukiranuka kwawe kuzahoraho iteka ryose, Kandi amategeko yawe ni ukuri.
143  Amakuba n’ingorane byarambonye, Ariko nakunze amategeko yawe cyane.
144  Ibyo utwibutsa bizahora bikiranuka iteka ryose. Umpe gusobanukirwa kugira ngo nkomeze kubaho.
145  Naraguhamagaye n’umutima wanjye wose. Yehova nsubiza, Nanjye nzubahiriza amabwiriza yawe.
146  Naragutabaje. Nkiza! Nanjye nzakomeza ibyo utwibutsa.
147  Nabyutse kare mu museso, kugira ngo ngutabaze. Nategereje amagambo yawe.
148  Mu gicuku mba ndi maso, Kugira ngo nite ku ijambo ryawe.
149  Yehova, umva ijwi ryanjye nk’uko ineza yawe yuje urukundo iri; Urinde ubuzima bwanjye nk’uko imanza zawe ziri.
150  Abagendera mu bwiyandarike bageze hafi; Bagiye kure y’amategeko yawe.
151  Yehova, uri hafi, Kandi amategeko yawe yose ni ukuri.
152  Kuva kera namenye bimwe mu byo utwibutsa, Kuko wabishyizeho uhereye ibihe bitarondoreka.
153  Reba imibabaro yanjye kandi unkize, Kuko ntigeze nibagirwa amategeko yawe.
154  Mburanira kandi uncungure; Urinde ubuzima bwanjye nk’uko ijambo ryawe riri.
155  Agakiza kari kure y’ababi, Kuko batashakishije amategeko yawe.
156  Yehova, imbabazi zawe ni nyinshi. Urinde ubuzima bwanjye nk’uko imanza zawe ziri.
157  Abantoteza n’abanyanga ni benshi, Ariko sinigeze ntandukira ibyo utwibutsa.
158  Nabonye abariganya mu migenzereze yabo, Kandi mbanga urunuka kuko batakomeje ijambo ryawe.
159  Irebere ukuntu nakunze amategeko yawe! Yehova, urinde ubuzima bwanjye nk’uko ineza yawe yuje urukundo iri.
160  Ijambo ryawe ni ukuri gusa gusa, Kandi imanza zawe zikiranuka zose zihoraho iteka ryose.
161  Ibikomangoma byantoteje nta mpamvu, Ariko umutima wanjye wakomeje gutinya amagambo yawe.
162  Nishimira ijambo ryawe, Nk’uko umuntu yishima iyo abonye iminyago myinshi.
163  Nanze ikinyoma kandi nkomeza kucyanga urunuka. Ahubwo amategeko yawe ni yo nakunze.
164  Nagusingije incuro ndwi ku munsi, Kubera imanza zawe zikiranuka.
165  Abakunda amategeko yawe bagira amahoro menshi, Kandi ntibagira igisitaza.
166  Yehova, niringiye agakiza kawe, Kandi nakurikije amategeko yawe.
167  Ubugingo bwanjye bwakomeje ibyo utwibutsa, Kandi ndabikunda cyane.
168  Nakomeje amategeko yawe n’ibyo utwibutsa, Kuko inzira zanjye zose ziri imbere yawe.
169  Yehova, ijwi ryo kwinginga kwanjye rize rigere imbere yawe. Umpe gusobanukirwa nk’uko ijambo ryawe riri.
170  Ibyo ngusaba bigere imbere yawe. Undokore nk’uko ijambo ryawe riri.
171  Iminwa yanjye igusingize, Kuko unyigisha amategeko yawe.
172  Ururimi rwanjye ruririmbe ijambo ryawe, Kuko amategeko yawe yose akiranuka.
173  Ukuboko kwawe kuntabare, Kuko nahisemo amategeko yawe.
174  Yehova, nifuje cyane agakiza kawe Kandi nkunda amategeko yawe cyane.
175  Ubugingo bwanjye bukomeze kubaho bugusingiza, Kandi amategeko yawe amfashe.
176  Nazerereye hose nk’intama yazimiye. Shaka umugaragu wawe, Kuko ntigeze nibagirwa amategeko yawe.
141  Yehova, narakwambaje.Tebuka uze aho ndi.Untege amatwi ninguhamagara.
2  Isengesho ryanjye ritegurwe nk’umubavu imbere yawe,No kuzamura amaboko kwanjye kumere nk’ituro ry’ibinyampeke rya nimugoroba.
3  Yehova, shyiraho umurinzi wo kurinda akanwa kanjye,Shyira umuzamu ku muryango w’iminwa yanjye.
4  Ntutume umutima wanjye werekera ku bibi,Ngo bitume mfatanya n’inkozi z’ibibi Gukora ibikorwa bibi cyane by’ubugome;Kugira ngo ntasangira na bo ibyokurya byabo biryoshye.
5  Umukiranutsi nankubita, araba angaragarije ineza yuje urukundo;Nancyaha, biraba ari nk’amavuta ansutse ku mutwe, Kandi umutwe wanjye ntiwayanga.Ndetse nzamushyira mu isengesho ryanjye nagera mu makuba.
6  Abacamanza babo bajugunywe ku rutare,Ariko bumvise amagambo yanjye, ko ashimishije.
7  Nk’uko imyase iba inyanyagiye hasi iyo umuntu yasa ibiti abisatura,Ni ko n’amagufwa yacu yanyanyagijwe ku munwa w’imva.
8  Icyakora Yehova, wowe Mwami w’Ikirenga, ni wowe mpanze amaso;Ni wowe nahungiyeho, Ntusese ubugingo bwanjye.
9  Undinde kugwa mu mutego banteze,No mu mitego y’inkozi z’ibibi.
10  Ababi bose bazagwa mu rushundura bateze,Ariko jyeweho nzarurenga.
95  Nimuze turangururire Yehova ijwi ry’ibyishimo!Nimuze turangururire Igitare cy’agakiza kacu ijwi ryo kunesha.
2  Nimuze tujye imbere ye tumushimira;Nimuze tumuririmbire turangurura ijwi ryo kunesha.
3  Kuko Yehova ari Imana ikomeye,Kandi ni Umwami ukomeye usumba izindi mana zose.
4  Afashe inda y’isi mu kuboko kwe,Kandi impinga z’imisozi ni ize.
5  Inyanja yaremye ni iye,Amaboko ye ni yo yaremye ubutaka.
6  Nimwinjire, muze dusenge kandi twikubite hasi twubamye;Nimucyo dupfukame imbere ya Yehova Umuremyi wacu.
7  Kuko ari we Mana yacu, natwe turi ubwoko bwo mu rwuri rwe, kandi turi intama zo mu kuboko kwe.Uyu munsi nimwumva ijwi rye,
8  Ntimwinangire umutima nk’i Meriba,Nko ku munsi w’i Masa mu butayu,
9  Igihe ba sokuruza bangeragezaga;Barangerageje, kandi nanone babonye ibyo nakoze.
10  Mu gihe cy’imyaka mirongo ine yose, nakomeje kwanga urunuka ab’icyo gihe,Maze ndavuga nti “Ni ubwoko bwayobye mu mitima,Kandi ntibigeze bamenya inzira zanjye.”
11  Nuko ndahira mfite uburakari nti“Ntibazinjira mu kiruhuko cyanjye.”
139  Yehova, warangenzuye kandi uranzi.
2  Wamenye imyicarire yanjye n’imihagurukire yanjye.Wamenyeye kure ibitekerezo byanjye.
3  Witegereje imigendere yanjye n’imiryamire yanjye,Kandi wamenye inzira zanjye zose.
4  Niyo ururimi rwanjye rutaravuga ijambo,Yehova, uba warimenye ryose uko ryakabaye.
5  Wangose unturutse imbere n’inyuma;Wanshyizeho ukuboko kwawe.
6  Ubwo bumenyi buratangaje cyane kuri jye;Buri hejuru cyane ku buryo ntashobora kubusobanukirwa.
7  Nacikira he umwuka wawe,Kandi nahungira he amaso yawe?
8  Niyo nazamuka nkajya mu ijuru, waba uriyo;Niyo nasasa uburiri bwanjye mu mva, dore na ho waba uhari.
9  Niyo nafata amababa y’umusekeKugira ngo njye gutura mu nyanja ya kure cyane,
10  Aho na ho ukuboko kwawe kwanyobora,Kandi ukuboko kwawe kw’iburyo kwamfata.
11  Ndamutse mvuze nti “umwijima uzangwa gitumo nta kabuza,”Icyo gihe ijoro ryahinduka urumuri impande zanjye.
12  Ndetse n’umwijima, kuri wowe ntiwaba wijimye cyane,Ahubwo ijoro ryamurika nk’amanywa; Umwijima na wo wahinduka urumuri.
13  Ni wowe waremye impyiko zanjye;Wampishe mu nda ya mama.
14  Nzagusingiza kuko naremwe mu buryo butangaje buteye ubwoba.Imirimo yawe iratangaje, Kandi ubugingo bwanjye bubizi neza.
15  Ntiwahishwe amagufwa yanjyeIgihe naremerwaga mu bwihisho, Igihe nateranyirizwaga hasi cyane mu nda y’isi.
16  Amaso yawe yabonye urusoro rwanjye,Mu gitabo cyawe hari handitswemo Ibirebana n’iminsi ingingo zarwo zose zaremeweho,Nubwo nta na rumwe rwari rwakabayeho.
17  Mbega ukuntu ibitekerezo byawe ari iby’agaciro kenshi kuri jye!Mana, mbega ukuntu igiteranyo cyabyo ari kinini cyane!
18  Ngerageje kubibara, byaba byinshi kuruta umusenyi.Nakanguka mu gitondo nasanga nkibibara.
19  Mana, icyampa ukica ababi!Ni bwo n’abariho urubanza rw’amaraso bajya kure yanjye,
20  Bo bavuga ibyawe bakurikije ibitekerezo byabo;Bakoresheje izina ryawe mu buryo budakwiriye, ni abanzi bawe.
21  Yehova, mbese sinanga abakwanga urunuka,Kandi ngaterwa ishozi n’abakwigomekaho?
22  Mbanga urwango rwuzuye.Bambereye abanzi nyabo.
23  Mana, ngenzura umenye umutima wanjye.Nsuzuma umenye ibitekerezo bimpagarika umutima,
24  Urebe niba muri jye hari icyatuma ngendera mu nzira mbi,Maze unyobore mu nzira y’ibihe bitarondoreka.
19  Ijuru ritangaza ikuzo ry’Imana,N’isanzure rikavuga imirimo y’amaboko yayo.
2  Uko iminsi ikurikirana, buri munsi utuma ijwi ryabyo risohoka;Kandi uko amajoro akurikirana, buri joro rihishura ubumenyi.
3  Nta mvugo, nta magambo,Nta n’ijwi ryabyo ryumvikana.
4  Nyamara umugozi wabyo ugera wageze mu isi yose,N’amagambo yabyo agera ku mpera z’isi yose ituwe. Muri byo ni ho Imana yabambiye izuba ihema.
5  Rimeze nk’umukwe usohotse mu cyumba cye,Rimeze nk’umunyambaraga wishimira kwiruka mu nzira ye.
6  Rituruka ku mpera imwe y’ijuru,Rigasoreza urugendo rwaryo ku yindi mpera, Kandi nta kintu cyihisha ubushyuhe bwaryo.
7  Amategeko ya Yehova aratunganye, asubiza intege mu bugingo.Ibyo Yehova atwibutsa ni ibyo kwiringirwa, bituma utaraba inararibonye aba umunyabwenge.
8  Amabwiriza Yehova atanga aratunganye, ashimisha umutima.Amategeko ya Yehova ntiyanduye, ahumura amaso.
9  Gutinya Yehova biraboneye, bihoraho iteka.Amategeko ya Yehova ni ay’ukuri; yose yagaragaye ko akiranuka.
10  Ni ayo kwifuzwa kurusha zahabu, ndetse kurusha zahabu nyinshi itunganyijwe.Aryohereye kurusha ubuki, kurusha umushongi w’ubuki bwo mu binyagu.
11  Ni yo yaburiye umugaragu wawe;Kuyakurikiza bihesha ingororano ikomeye.
12  Ni nde ushobora kumenya amakosa ye?Umpanagureho ibyaha nakoze simbimenye,
13  Kandi urinde umugaragu wawe ibikorwa byo kurengera.Ntiwemere ko bintegeka;Ni bwo nzaba umuntu utunganye,Kandi nzakomeza kuba umwere, ne kubarwaho ibyaha byinshi.
14  Yehova Gitare cyanjye n’Umucunguzi wanjye,Amagambo ava mu kanwa kanjye n’ibyo umutima wanjye utekereza bigushimishe.
24  Isi n’ibiyuzuye ni ibya Yehova,N’ubutaka n’ababutuyeho.
2  Kuko yayishyize hejuru y’inyanja akayikomeza;Kandi yayishyize hejuru y’inzuzi arayishimangira.
3  Ni nde uzazamuka umusozi wa Yehova,Kandi ni nde uzazamuka akajya ahera he?
4  Ni umuntu wese ufite ibiganza bitariho urubanza n’umutima utanduye,Utarajyanye ubugingo bwanjye mu bitagira umumaro, Cyangwa ngo arahire ibinyoma.
5  Azajyana umugisha uturuka kuri Yehova,Kandi Imana y’agakiza ke izamubaraho gukiranuka.
6  Abo ni bo bamushaka;Abo ni bo bashaka mu maso hawe, Mana ya Yakobo. Sela.
7  “Mwa marembo mwe, nimwubure imitwe yanyu;Mwa miryango yahozeho kuva kera mwe, nimuhaguruke Kugira ngo Umwami ufite ikuzo yinjire!”
8  “Uwo Mwami ufite ikuzo ni nde?”“Ni Yehova ukomeye kandi w’umunyambaraga, Ni Yehova, intwari ku rugamba.”
9  “Mwa marembo mwe, nimwubure imitwe yanyu;Yee, nimwubure imitwe yanyu mwa miryango yahozeho kuva kera mwe, Kugira ngo Umwami ufite ikuzo yinjire!”
10  “Uwo Mwami ufite ikuzo ni nde?”“Ni Yehova nyir’ingabo; ni we Mwami ufite ikuzo.” Sela.
58  Mwavuga mute ibyo gukiranuka kandi mwicecekeye? Mwa bana b’abantu mwe, ese mushobora guca imanza zitabera?
2  Ntibishoboka, kuko umutima wanyu ubashishikariza gukora ibyo gukiranirwa mu isi,Kandi amaboko yanyu muyaha urwaho rwo gukora iby’urugomo.
3  Ababi bononekaye bakiri mu nda za ba nyina.Batangiye kuyobagurika bakiri mu nda; Bavuga ibinyoma.
4  Ubumara bwabo bumeze nk’ubumara bw’inzoka.Ni ibipfamatwi nk’inzoka y’impoma yiziba amatwi,
5  Ntiyumve ijwi ry’abagombozi,Nubwo umuntu w’umuhanga ayizinga.
6  Mana, ukure amenyo ari mu kanwa kabo.Yehova, janjagura inzasaya z’intare z’umugara zikiri nto.
7  Bashonge nk’abayengeye mu mazi akabatembana;Abange umuheto atamike imyambi ye maze bagwe.
8  Bagenda bameze nk’ikinyamushongo gishonga.Bameze nk’inda yavuyemo, ntibazigera rwose babona izuba.
9  Mbere y’uko inkono zanyu zumva umuriro w’umufatangwe waka,Umufatangwe mubisi n’uwaka, yose azayikuraho nk’ikukumbwe n’inkubi y’umuyaga.
10  Umukiranutsi azishimira ko yabonye uko guhora,Kandi ibirenge bye azabyogesha amaraso y’ababi.
11  Abantu bazavuga bati “rwose umukiranutsi ahabwa ingororano.Ni ukuri hariho Imana ica imanza mu isi.”
43  Mana, ncira urubanza, Kandi umburanire mu rubanza mburana n’ishyanga ry’abahemu. Unkize umuntu w’umuriganya kandi ukiranirwa,
2  Kuko uri Imana yanjye n’igihome cyanjye.Kuki wantaye?Kuki ngenda mbabaye bitewe n’umwanzi unkandamiza?
3  Ohereza urumuri rwawe n’ukuri kwaweKugira ngo binyobore,Binjyane ku musozi wawe wera no mu ihema ryawe rihebuje.
4  Nzaza ku gicaniro cy’Imana,Ku Mana nishimira nkayinezererwa.Mana, Mana yanjye, nzagusingiza ncuranga inanga.
5  Bugingo bwanjye, ni iki gitumye wiheba,Kandi ni iki gitumye umbuza amahwemo?Tegereza Imana.Nzongera nyisingize kuko ari yo Mana yanjye n’umukiza wanjye ukomeye.
66  Mwa bantu bo mu isi mwese mwe, murangururire Imana ijwi ryo kunesha.
2  Muririmbe ikuzo ry’izina ryayo;Muyisingize kandi muyiheshe ikuzo.
3  Mubwire Imana muti “mbega ukuntu imirimo yawe iteye ubwoba!Abanzi bawe bazaza aho uri baguhakweho batinya, bitewe n’imbaraga zawe nyinshi.
4  Abo mu isi bose bazakunamira,Kandi bazakuririmbira, baririmbire izina ryawe.” Sela.
5  Nimuze murebe ibyo Imana yakoze;Ibyo ikorera abana b’abantu biteye ubwoba.
6  Inyanja yayihinduye ubutaka bwumutse,Bambuka uruzi bagenda n’amaguru. Aho ni ho twatangiriye kuyinezererwa.
7  Itegekesha ububasha bwayo iteka ryose.Amaso yayo ahora areba amahanga. Abinangira ntibakishyire hejuru. Sela.
8  Mwa bantu bo mu mahanga mwe, mushime Imana yacu,Kandi mwumvikanishe ijwi ryo kuyisingiza.
9  Ituma ubugingo bwacu bukomeza kubaho,Kandi ntiyemeye ko ikirenge cyacu kinyerera.
10  Mana, waratugenzuye;Waradutunganyije nk’uko batunganya ifeza.
11  Watugushije mu rushundura rw’abahigi;Wadutsikamije ibyago.
12  Watumye umuntu buntu agenda hejuru y’imitwe yacu;Twanyuze mu muriro no mu mazi, Hanyuma ubituvanamo uduha ihumure.
13  Nzaza mu nzu yawe nzanye igitambo gikongorwa n’umuriro;Nzaguhigurira imihigo naguhigiye,
14  Imihigo iminwa yanjye yavuze,Iyo akanwa kanjye kavuze igihe nari mu makuba akomeye.
15  Nzagutambira ibitambo by’amatungo y’imishishe bikongorwa n’umuriro,Nkosereze ibitambo by’amapfizi y’intama; Nzagutambira ikimasa n’amasekurume y’ihene. Sela.
16  Mwese abatinya Imana, nimuze mutege amatwi mbabwireIbyo yankoreye.
17  Nayihamagaje akanwa kanjye,Nyihimbarisha ururimi rwanjye.
18  Niba hari ikintu kibi natekereje mu mutima wanjye,Yehova ntazanyumva.
19  Mu by’ukuri, Imana yarumvise,Yita ku isengesho ryanjye.
20  Imana nisingizwe kuko itirengagije isengesho ryanjye,Kandi ntiyaretse kungaragariza ineza yayo yuje urukundo.
54  Mana, nkiza ku bw’izina ryawe, Kandi umburanire ukoresheje ubushobozi bwawe.
2  Mana, umva isengesho ryanjye,Utegere ugutwi amagambo ava mu kanwa kanjye.
3  Kuko hari abanyamahanga bahagurukiye kundwanya,N’abanyagitugu bashaka ubugingo bwanjye.Ntibashyize Imana imbere yabo. Sela.
4  Dore Imana ni yo imfasha;Yehova ari kumwe n’abashyigikira ubugingo bwanjye.
5  Abanzi banjye azabitura ibibi.Koresha ukuri kwawe maze ubacecekeshe.
6  Nzagutambira igitambo mfite umutima ukunze.Yehova, nzasingiza izina ryawe kuko ari byo byiza.
7  Yankijije ibyago byose,Kandi nishimye hejuru y’abanzi banjye.
67  Imana ubwayo izatugirira neza kandi iduhe umugisha; Izatumurikishiriza urumuri rwo mu maso hayo—Sela—
2  Kugira ngo inzira yawe imenyekane mu isi,N’agakiza kawe kamenyekane mu mahanga yose.
3  Mana, abantu bo mu mahanga nibagusingize;Abantu bo mu mahanga bose bagusingize.
4  Amahanga anezerwe kandi arangurure ijwi ry’ibyishimo,Kuko uzacira abantu bo mu mahanga urubanza rukiranuka, Ukayobora amahanga yo mu isi. Sela.
5  Mana, abantu bo mu mahanga nibagusingize;Abantu bo mu mahanga bose bagusingize.
6  Isi izatanga umwero wayo;Imana, ari yo Mana yacu, izaduha umugisha.
7  Imana izaduha umugisha,Kandi impera z’isi zose zizayitinya.
101  Nzaririmba ineza yuje urukundo n’imanza zitabera.Yehova, nzakuririmbira.
2  Nzakora iby’ubwenge ngendere mu nzira iboneye.Uzaza aho ndi ryari? Nzagenda mu nzu yanjye mfite umutima uboneye.
3  Sinzashyira imbere y’amaso yanjye ikintu cyose kitagira umumaro.Nanze ibikorwa by’abava mu nzira yo gukiranuka; Mbigendera kure.
4  Umutima ugoramye ujye kure yanjye.Nta ho mpurira n’ibibi.
5  Umuntu wese usebya mugenzi we rwihishwa,Ndamucecekesha. Umuntu wese ufite amaso y’ubwibone n’umutima wirataSinamwihanganira.
6  Amaso yanjye ari ku ndahemuka zo mu isi,Kugira ngo zibane nanjye. Ugendera mu nzira iboneyeNi we uzankorera.
7  Nta wukora iby’uburiganya uzaba mu nzu yanjye,Kandi nta wuvuga ibinyoma uzahagararaImbere y’amaso yanjye.
8  Buri gitondo nzajya ncecekesha ababi bose bo mu isi,Kugira ngo ndimbure inkozi z’ibibi zose nzikure mu murwa wa Yehova.
44  Mana, twarabyiyumviye n’amatwi yacu. Ba sogokuruza batubwiye Ibyo wakoze mu gihe cyabo, Mu bihe bya kera.
2  Wirukanye amahanga uyirukanishije ukuboko kwawe,Maze aho yari atuye uhatuza ubwoko bwawe.Wamenaguye amahanga urayirukana.
3  Kuko inkota yabo atari yo yatumye bigarurira igihugu,Kandi ukuboko kwabo si ko kwabahesheje agakiza.Ahubwo bagaheshejwe n’ukuboko kwawe kw’iburyo hamwe n’imbaraga zawe n’urumuri rwo mu maso hawe,Kuko wabishimiye.
4  Mana, ni wowe Mwami wanjye.Utegeke ko Yakobo abona agakiza gakomeye.
5  Nudufasha tuzirukana abanzi bacu;Abahagurukira kuturwanya tuzabanyukanyuka mu izina ryawe.
6  Kuko ntiringiye umuheto wanjye,Kandi inkota yanjye si yo yankijije.
7  Wadukijije abanzi bacu,Ukoza isoni abatwanga urunuka.
8  Tuzasingiza Imana umunsi wose,Kandi tuzasingiza izina ryawe iteka ryose. Sela.
9  Ariko noneho waradutaye ukomeza kudukoza isoni;Nta n’ubwo ugitabarana n’ingabo zacu.
10  Ukomeza gutuma dusubira inyuma tugahunga umwanzi,N’abatwanga urunuka barasahuye barijyanira.
11  Wadutanze nk’intama, tumera nk’ibyokurya,Wadutatanyirije mu mahanga.
12  Wagurishije ubwoko bwawe ku giciro gito cyane,Kandi ikiguzi cyabwo nta cyo cyakunguye.
13  Watumye tuba igitutsi mu baturanyi bacu,Abadukikije bose baratunnyega bakadukoba.
14  Watugize iciro ry’imigani mu mahanga,Amahanga yose atuzunguriza umutwe.
15  Nkozwa isoni umunsi wose;Ikimwaro gitwikiriye mu maso hanjye,
16  Bitewe n’ijwi ry’untuka n’umvuga nabi,Bitewe n’umwanzi hamwe n’uwihorera.
17  Ibyo byose byatugezeho ariko ntitwakwibagiwe,Kandi ntitwishe isezerano ryawe.
18  Umutima wacu ntiwasubiye inyuma ngo tube abahemu,Kandi intambwe zacu ntizateshutse inzira yawe.
19  Watujanjaguriye mu ikutiro ry’ingunzu,Udutwikiriza umwijima w’icuraburindi.
20  Iyo twibagirwa izina ry’Imana yacu,Cyangwa tugategera ibiganza imana y’inzaduka,
21  Imana ubwayo ntiba yarabigenzuye?Kuko imenya amabanga y’umutima.
22  Ariko turicwa umunsi ukira ari wowe tuzira,Twagizwe nk’intama zigenewe kubagwa.
23  Yehova, haguruka. Kuki ukomeza kwiryamira?Kanguka. Ntudute ubuziraherezo.
24  Kuki ukomeza guhisha mu maso hawe?Kuki wibagirwa imibabaro yacu n’akarengane kacu?
25  Dore twarunamye tugera mu mukungugu;Inda yacu yafatanye n’ubutaka.
26  Haguruka udutabare,Kandi uducungure ku bw’ineza yawe yuje urukundo.
47  Mwa bantu bo mu mahanga mwese mwe, mukome mu mashyi. Muvugirize Imana impundu murangurura ijwi ry’ibyishimo ryo kunesha,
2  Kuko Yehova, we Usumbabyose, ateye ubwoba.Ni Umwami ukomeye utegeka isi yose.
3  Azatuma abantu bo mu mahanga batugandukira,Kandi azashyira amahanga munsi y’ibirenge byacu.
4  Azadutoranyiriza umurage wacu,Uhesha ishema Yakobo, uwo yakunze. Sela.
5  Imana yazamukanye ijwi ry’ibyishimo;Yehova yazamukanye ijwi ry’ihembe.
6  Nimuririmbire Imana, nimuyiririmbire;Nimuririmbire Umwami wacu, nimumuririmbire,
7  Kuko Imana ari Umwami w’isi yose.Nimuyiririmbire kandi mugaragaze ubwenge.
8  Imana yabaye umwami w’amahanga;Imana ubwayo yicaye ku ntebe yayo yera y’ubwami.
9  Abatware b’amahangabakoraniye hamweN’ubwoko bw’Imana ya Aburahamu,Kuko ingabo zikingira isi zose ari iz’Imana.Yarazamutse igera hejuru cyane.
88  Yehova Mana y’agakiza kanjye,Ku manywa naragutakiye,Na nijoro ntakira imbere yawe.
2  Isengesho ryanjye rizagera imbere yawe;Tega ugutwi ijwi ryo kwinginga kwanjye.
3  Ubugingo bwanjye bwahuye n’amakuba menshi,Kandi ubuzima bwanjye bwegereye imva.
4  Nabaranywe n’abamanuka bajya muri rwa rwobo;Nabaye nk’umugabo w’umunyambaraga utagifite agatege,
5  Waboneye umudendezo mu bapfuye,Kimwe n’abishwe barambaraye mu mva, Abo utacyibuka,Kandi batandukanyijwe n’ukuboko kwawe gutabara.
6  Wanshyize mu rwobo rwo hasi cyane,Unshyira ahantu h’umwijima, mu mworera w’ikuzimu.
7  Wansutseho umujinya wawe,Umbabarisha imivumba yawe yose ikomeye. Sela.
8  Abo twari tuziranye wabashyize kure yanjye,Wangize nk’ikintu banga urunuka. Ndazitiwe simbasha kugenda.
9  Ijisho ryanjye ryananijwe n’umubabaro wanjye.Yehova, naragutakiye umunsi urira, Nagutegeye ibiganza.
10  Mbese abapfuye uzabakorera ibitangaza?Mbese abapfuye batagira icyo bimarira bazahaguruka?Mbese bazagusingiza? Sela.
11  Mbese ineza yawe yuje urukundo izamamarizwa mu irimbi,Cyangwa ubudahemuka bwawe bwamamarizwe ahantu ho kurimbukira?
12  Mbese igitangaza cyawe kizamenyekanira mu mwijima,Cyangwa gukiranuka kwawe kumenyekanire mu gihugu cy’abibagiranye?
13  Nyamara Yehova, ni wowe natabaje;Mu gitondo isengesho ryanjye rikomeza kugusanganira.
14  Yehova, ni iki gituma utererana ubugingo bwanjye?Ni iki gituma ukomeza kumpisha mu maso hawe?
15  Kuva nkiri muto nari imbabare yenda gupfa;Nihanganiye cyane ibintu biteye ubwoba wanteje.
16  Ibishashi by’uburakari bwawe bukongora byanyuze hejuru;Ibitera ubwoba biguturukaho byarancecekesheje.
17  Byankikije nk’amazi umunsi urira;Byose byangoteye icyarimwe.
18  Washyize kure yanjye incuti yanjye na mugenzi wanjye;Nsigaranye n’umwijima gusa.
48  Yehova arakomeye kandi akwiriye gusingizwa cyane Mu murwa w’Imana yacu, ku musozi wayo wera.
2  Umusozi wa Siyoni uri kure mu majyaruguru,Ni mwiza kubera uburebure bwawo, ni wo byishimo by’isi yose,Ni umurwa w’Umwami Ukomeye.
3  Mu minara yawo ni ho Imana yamenyekaniye ko ari igihome kirekire.
4  Dore abami barasezeranye bahurira hamwe,Barazana.
5  Bawubonye baratangara cyane,Bahagarika umutima, bacikamo igikuba barahunga.
6  Bahinda umushyitsi,Ugira ngo bafashwe n’ububabare nk’ubw’umugore urimo abyara.
7  Umenagura amato y’i Tarushishi uyamenesheje umuyaga uturuka iburasirazuba.
8  Uko twabyumvise ni ko twabibonyeMu murwa wa Yehova nyir’ingabo, mu murwa w’Imana yacu.Imana ubwayo izawukomeza kugeza ibihe bitarondoreka. Sela.
9  Mana, twatekereje ku neza yawe yuje urukundoTuri mu rusengero rwawe.
10  Izina ryawe Mana n’ishimwe ryawe,Bigera ku mpera z’isi.Ukuboko kwawe kw’iburyo kuzuye gukiranuka.
11  Umusozi wa Siyoni niwishime,Imigi mito y’u Buyuda na yo yishime, bitewe n’imanza uca.
12  Nimuzenguruke Siyoni muyiheture,Mubare iminara yayo.
13  Mwerekeze imitima yanyu ku bihome byayo,Mugenzure iminara yayo.Kugira ngo muzabitekerereze ab’igihe kizaza,
14  Kuko iyi Mana ari yo Mana yacu kugeza ibihe bitarondoreka, ndetse iteka ryose.Ni yo izatuyobora kugeza dupfuye.
59  Mana yanjye, nkiza abanzi banjye, Undinde abahagurukira kundwanya.
2  Unkize inkozi z’ibibiN’abariho urubanza rw’amaraso.
3  Dore bubikiriye ubugingo bwanjye;Abakomeye bangabaho igitero, Kandi rwose Yehova, sinigeze nigomeka, kandi nta cyaha nakoze.
4  Nubwo nta cyaha nakoze, bariruka bakitegura.Haguruka wumve gutaka kwanjye kandi urebe.
5  Yehova, wowe Mana nyir’ingabo, uri Imana ya Isirayeli.Kanguka ugenzure amahanga yose. Ntugirire neza abagambanyi bakora ibibi. Sela.
6  Bakomeza kugaruka nimugoroba;Bakomeza kuzenguruka umugi bamoka nk’imbwa.
7  Dore akanwa kabo gakomeza gusuka amagambo;Inkota ziri ku minwa yabo; Ni nde wumva?
8  Ariko wowe Yehova, uzabaseka;Uzannyega amahanga yose.
9  Ni wowe Mbaraga zanjye, ni wowe nzakomeza kurangamira;Kuko Imana ari yo gihome kirekire kinkingira.
10  Imana ingaragariza ineza yuje urukundo izansanganira;Imana ubwayo izatuma nishima hejuru y’abanzi banjye.
11  Ntubice kugira ngo abantu banjye batibagirwa.Ubazerereze ukoresheje imbaraga zawe; Yehova ngabo idukingira, ubarimbure
12  Ubahoye icyaha cy’iminwa yabo, ni ukuvuga amagambo ava mu kanwa kabo.Bafatirwe mu mutego w’ubwibone bwabo, Ubahora imivumo n’ibinyoma bahora bavuga.
13  Ubarakarire cyane ubarimbure;Ubarimbure kugira ngo be kubaho, Kandi bamenye ko Imana itegeka mu ba Yakobo ikageza ku mpera z’isi. Sela.
14  Bareke bagaruke nimugoroba;Bareke bazenguruke umugi bamoka nk’imbwa.
15  Bazerere bashaka icyo kurya;Be guhaga kandi be kubona aho barara.
16  Jyeweho nzaririmba ndata imbaraga zawe;Mu gitondo nzavuga iby’ineza yawe yuje urukundo nishimye,Kuko wagaragaje ko uri igihome cyanjye,N’ahantu nshobora guhungira ku munsi w’amakuba yanjye.
17  Wowe Mbaraga zanjye, nzakuririmbira;Kuko Imana ari igihome cyanjye, kandi ni Imana ingaragariza ineza yuje urukundo.
107  Mushimire Yehova kuko ari mwiza;Kuko ineza ye yuje urukundo ihoraho iteka ryose.
2  Abacunguwe na Yehova nibavuge batyo,Abo yacunguye akabakura mu maboko y’umwanzi,
3  Abo yakoranyirije hamwe abavanye mu bihugu binyuranye;Yabavanye aho izuba rirasira n’aho rirengera,Abavana mu majyaruguru no mu majyepfo.
4  Bazerereye mu butayu, bazerera mu kidaturwa;Ntibabona inzira ibageza mu mugi wo guturamo.
5  Barashonje kandi bagira inyota,Ubugingo bwabo butangira kugwa isari.
6  Nuko bakomeza gutakambira Yehova muri ayo makuba yabo yose,Na we arabakiza, abakura muri ibyo byago byose,
7  Maze abanyuza mu nzira ikwiriye,Kugira ngo bagere mu mugi wo guturamo.
8  Abantu nibashimire Yehova ku bw’ineza ye yuje urukundo,N’imirimo itangaje yakoreye abana b’abantu.
9  Yamaze inyota ubugingo bwari bukakaye,Kandi ubugingo bwari bushonje abuhaza ibyiza.
10  Hari abari mu mwijima, mu mwijima w’icuraburindi,Babohewe mu mibabaro no mu minyururu,
11  Kubera ko bigometse ku magambo y’Imana,Kandi bagasuzugura inama y’Isumbabyose.
12  Nuko ituma imitima yabo iganduka bitewe n’ibyago;Barasitaye ntihagira n’umwe ubatabara.
13  Bageze muri ayo makuba batangira gutakambira Yehova,Nuko arabakiza, abakura muri ibyo byago nk’uko yari asanzwe abigenza,
14  Abakura mu mwijima, mu mwijima w’icuraburindi,Acagagura ingoyi zari zibaboshye.
15  Abantu nibashimire Yehova ku bw’ineza ye yuje urukundo,N’imirimo itangaje yakoreye abana b’abantu.
16  Kuko yamenaguye inzugi z’umuringa,Kandi akavunagura ibihindizo by’ibyuma.
17  Abapfapfa bikururiye imibabaro bitewe n’ibicumuro byabo,Bitewe n’amakosa yabo.
18  Ubugingo bwabo bwazinutswe ibyokurya by’ubwoko bwose,Kandi bari bageze ku marembo y’urupfu.
19  Nuko batangira gutakambira Yehova muri ayo makuba yabo yose,Na we arabakiza, abakura muri ibyo byago byose nk’uko yari asanzwe abigenza.
20  Yohereje ijambo rye arabakiza,Abakura mu rwobo barimo.
21  Abantu nibashimire Yehova ku bw’ineza ye yuje urukundo,N’imirimo itangaje yakoreye abana b’abantu.
22  Nibamutambire ibitambo by’ishimwe,Kandi bamamaze imirimo ye barangurura ijwi ry’ibyishimo.
23  Abamanuka mu nyanja bari mu mato,Bagacururiza mu mazi magari,
24  Ni bo babonye ibyo Yehova yakoze,Kandi imirimo ye itangaje bayiboneye imuhengeri.
25  Babonye ukuntu avuga ijambo rimwe agatuma haza umuyaga ukaze,Ukazamura imiraba y’inyanja.
26  Irabazamura ikabakoza mu birere,Bakamanuka bakagera hasi cyane. Ubugingo bwabo burashonga kubera ko baba basumbirijwe n’amakuba.
27  Barazungera kandi bakadandabirana nk’umusinzi,Ubwenge bwabo bwose bukavurungana.
28  Nuko batangira gutakambira Yehova muri ayo makuba yabo yose,Na we arabakiza, abakura muri ibyo byago byose.
29  Acubya uwo muyaga w’ishuheri,Maze imiraba y’inyanja igatuza.
30  Bakishimira ko ihosheje,Akabajyana ku mwaro bishimira.
31  Abantu nibashimire Yehova ku bw’ineza ye yuje urukundo,N’imirimo itangaje yakoreye abana b’abantu.
32  Kandi bamushimire mu iteraniro,Bamusingirize aho abakuru bateraniye.
33  Ahindura inzuzi ubutayu,N’amasoko y’amazi akayahindura ubutaka bukakaye.
34  Igihugu kirumbuka agihindura ubutaka bw’umunyu,Bitewe n’ububi bw’abagituye.
35  Ubutayu abuhindura ibidendezi by’amazi bikikijwe n’urubingo,N’ubutaka butagira amazi akabuhindura amasoko y’amazi.
36  Aho ni ho atuza abashonje,Bakahashinga umugi uhamye wo guturamo.
37  Babiba imbuto mu mirima kandi bagatera inzabibu,Kugira ngo itange umusaruro utubutse.
38  Abaha umugisha maze bakaba benshi cyane,Kandi ntiyemera ko amatungo yabo aba make.
39  Ariko bongera kuba bake maze bagacishwa bugufi,Bitewe no gukandamizwa hamwe n’ibyago n’agahinda.
40  Asuka igisuzuguriro ku bakomeye,Agatuma bazerera mu kidaturwa, ahantu hataba inzira.
41  Ariko abakene abarinda imibabaro,Akabahindura imiryango migari nk’umukumbi.
42  Abakiranutsi barabireba bakishima;Ariko abakiranirwa bose bazazibywa akanwa.
43  Ni nde munyabwenge? Azazirikana ibyo bintu,Kandi azitondera ibikorwa bigaragaza ineza yuje urukundo ya Yehova.
74  Mana, kuki wadutaye burundu?Ni iki gituma uburakari bwawe bukomeza kugurumanira umukumbi wo mu rwuri rwawe?
2  Wibuke iteraniro ryawe waronse kera cyane,Wibuke ubwoko wacunguye bukaba umurage wawe, Wibuke n’uyu musozi wa Siyoni watuyeho.
3  Shingura intambwe zawe ujye mu matongo amaze igihe.Ibintu byose by’ahera umwanzi yarabirimbuye.
4  Abakurwanya batontomye bari ahantu hawe ho guteranira.Bahashinze amabendera yabo ngo abe ibimenyetso.
5  Babaye ibyamamare bamera nk’umuntu ubangura ishoka agatema ibiti by’inzitane.
6  Ibishushanyo bikebye ku nkuta zaho, byose babimenaguje amashoka n’inyundo.
7  Batwitse urusengero rwawe.Bahumanyije ihema ryitirirwa izina ryawe, bararisenya barigeza ku butaka.
8  Bo, ndetse n’urubyaro rwabo, bose hamwe bibwiye mu mitima yabo bati“Mu gihugu hose, ahantu h’Imana ho guteranira hagomba gutwikwa.”
9  Amabendera yacu ntitwayabonye; nta muhanuzi ukiriho,Kandi nta n’umwe muri twe uzi igihe bizamara.
10  Mana, umwanzi azakomeza kugutuka ageze ryari?Mbese umwanzi azakomeza gusuzugura izina ryawe ubuziraherezo?
11  Ni iki gituma ukuboko kwawe, ndetse ukuboko kwawe kw’iburyo wavanyeMu gituza cyawe, kutagira icyo gukora, none tukaba tugiye gushiraho?
12  Nyamara Imana ni Umwami wanjye kuva kera kose;Ni yo itanga agakiza gakomeye mu isi.
13  Ni wowe wavumbagatanyije inyanja ukoresheje imbaraga zawe;Ni wowe wamenaguriye mu mazi imitwe y’ibikoko byo mu nyanja.
14  Ni wowe wajanjaguye imitwe ya Lewiyatani.Wayihaye abatuye mu turere tutagira amazi iba ibyokurya byabo.
15  Ni wowe wasatuye ubutaka amasoko aradudubiza, n’imigezi iratemba;Ni wowe wakamije inzuzi zihora zitemba.
16  Amanywa ni ayawe; ijoro na ryo ni iryawe.Ni wowe washyizeho ikimurika, ni ukuvuga izuba.
17  Ni wowe washyizeho ingabano zose z’isi,Ni wowe washyizeho impeshyi n’itumba.
18  Yehova, ibuka ko umwanzi yagututse,Kandi ko abapfapfa basuzuguye izina ryawe.
19  Ntuhe inyamaswa ubugingo bw’intungura yawe.Ntukibagirwe burundu ubuzima bw’imbabare zawe.
20  Zirikana isezerano ryawe,Kuko ahantu hacuze umwijima ho ku isi, hose habaye indiri z’urugomo.
21  Ushenjaguwe ntazagaruke yakozwe n’isoni.Imbabare n’umukene nibasingize izina ryawe.
22  Mana, haguruka wirenganure.Ibuka ibitutsi umupfapfa yirirwa agutuka.
23  Ntiwibagirwe ijwi ry’abakurwanya.Urusaku rw’abahagurukira kukurwanya ruhora ruzamuka.
5  Yehova, tegera ugutwi amagambo yanjye,Wumve kuniha kwanjye.
2  Mwami wanjye, Mana yanjye,Ita ku ijwi ryo gutabaza kwanjye, kuko ari wowe nsenga.
3  Yehova, mu gitondo uzumva ijwi ryanjye,Mu gitondo nzajya ngusenga hanyuma ntegereze.
4  Nta muntu mubi uzaba aho uri,Kuko uri Imana itishimira ibibi.
5  Abiyemera ntibazahagarara mu maso yawe.Wanga abakora ibibi bose.
6  Uzarimbura abavuga ibinyoma.Yehova yanga umuntu wese uvusha amaraso n’uriganya.
7  Kubera ko ineza yawe yuje urukundo ari nyinshi,Nzinjira mu nzu yawe, Nzapfukama nuname nerekeye urusengero rwawe rwera kuko ngutinya.
8  Yehova, nyobora mu nzira zawe zikiranuka kuko abanzi banjye bangose;Uringanize inzira yawe imbere yanjye.
9  Nta jambo ryiringirwa riva mu kanwa kabo;Imitima yabo yuzuye ibibi gusa,Imihogo yabo ni imva irangaye,Kandi bagira akarimi gasize amavuta.
10  Imana izababaraho icyaha,Bazagushwa n’imigambi yabo,Bazatatana bitewe n’ibicumuro byabo byinshi,Kuko bakwigometseho.
11  Ariko abaguhungiraho bose bazishima,Bazarangurura ijwi ry’ibyishimo kugeza ibihe bitarondoreka.Uzakumira abashaka kubagirira nabi,Kandi abakunda izina ryawe bazakwishimira.
12  Yehova, ni wowe uzaha umugisha umukiranutsi;Uzamwemera, umugote umurinde nk’ingabo nini imukingira.
36  Ibyo igicumuro kibwira umuntu mubi biba mu mutima we;Kandi ntatinya Imana.
2  Arishyeshyenga akishuka cyane,Ku buryo atamenya icyaha cye ngo acyange.
3  Amagambo ava mu kanwa ke, ni ayo kugira nabi n’uburiganya;Yaretse kugira ubushishozi bwo gukora ibyiza.
4  Iyo ari ku buriri bwe acura imigambi yo kugira nabi.Ahagarara mu nzira itari nziza, Kandi ntiyanga ibibi.
5  Yehova, ineza yawe yuje urukundo iri mu ijuru;Ubudahemuka bwawe bugera mu bicu.
6  Mana, gukiranuka kwawe kumeze nk’imisozi yawe;Imanza uca zimeze nk’imuhengeri h’amazi magari. Yehova, ukiza abantu n’inyamaswa.
7  Mana, mbega ukuntu ineza yawe yuje urukundo ari iy’agaciro kenshi!Abantu bahungira mu gicucu cy’amababa yawe.
8  Banywa ibyiza biruta ibindi byo mu nzu yawe bagahaga;Ubuhira imigezi y’ibyishimo byawe.
9  Kuko aho uri ari ho hari isoko y’ubuzima;Urumuri ruguturukaho ni rwo rutuma tubona umucyo.
10  Komeza kugaragariza abakuzi ineza yuje urukundo,Gukiranuka kwawe kugume ku bafite imitima iboneye.
11  Ikirenge cyishyira hejuru ntikikantere;Ukuboko kw’ababi ntikukangire inzererezi.
12  Dore inkozi z’ibibi zaraguye;Zagushijwe hasi ntizabasha guhaguruka.
79  Mana, abantu bo mu mahanga baje mu murage wawe,Bahumanya urusengero rwawe rwera, Bahindura Yerusalemu amatongo.
2  Imirambo y’abagaragu bawe bayigaburiye ibisiga byo mu kirere,Imibiri y’indahemuka zawe bayigaburira inyamaswa zo mu isi.
3  Amaraso yabo bayamennye muri Yerusalemu hose nk’amazi,Kandi babuze gihamba.
4  Twabaye igitutsi mu baturanyi bacu;Abadukikije baratunnyega bakadukoba.
5  Yehova, uzarakara ugeze ryari? Mbese uzakomeza kurakara kugeza iteka?Uburakari bwawe buzagurumana nk’umuriro bugeze ryari?
6  Suka uburakari bwawe ku mahanga atarakumenye,No ku bwami butambaje izina ryawe.
7  Kuko bariye Yakobo,Aho atuye bakahahindura amatongo.
8  Ntuduhore ibyaha bya ba sogokuruza;Tebuka udusanganize imbabazi zawe, Kuko twazahaye cyane.
9  Mana y’agakiza kacu, dutabare,Ku bw’ikuzo ry’izina ryawe; Udukize kandi utwikire ibyaha byacu ku bw’izina ryawe.
10  Kuki amahanga yavuga ati “Imana yabo iri he?”Uzahorere amaraso y’abagaragu bawe yamenwe, Bimenyekane mu mahanga natwe tubyirebere n’amaso yacu.
11  Kuniha kw’imbohe kuze imbere yawe;Nk’uko ukuboko kwawe gukomeye kuri, ukize abagenewe gupfa.
12  Yehova, witure abaturanyi bacu incuro ndwi mu gituza cyabo,Ubiture igitutsi bagututse.
13  Naho twebwe ubwoko bwawe, tukaba n’umukumbi wo mu rwuri rwawe,Tuzagushimira kugeza iteka ryose;Tuzamamaza ishimwe ryawe uko ibihe bizagenda bikurikirana.
150  Nimusingize Yah!Nimusingirize Imana ahera hayo.Muyisingirize mu isanzure rigaragaza imbaraga zayo.
2  Muyisingize ku bw’imirimo yayo ikomeye.Muyisingize kuko ikomeye cyane.
3  Muyisingize muvuza ihembe.Muyisingize mucuranga inanga na nebelu.
4  Muyisingize muvuza ishako kandi mubyina muzenguruka.Muyisingize muvuza umwironge n’inanga.
5  Muyisingize muvuza ibyuma bifite amajwi anogeye amatwi;Muyisingize muvuza ibyuma birangira.
6  Ibihumeka byose nibisingize Yah.Nimusingize Yah!
75  Turagushimira Mana, turagushimira;Izina ryawe riri kumwe natwe.Abantu bagomba kwamamaza imirimo yawe itangaje.
2  “Kuko natoranyije igihe cyagenwe,Ngatangira guca imanza zikiranuka.
3  Isi yarashonze n’abayituye bose;Ni jye wagoroye inkingi zayo.” Sela.
4  Nabwiye abapfapfa nti “mureke kuba abapfapfa,”Mbwira n’ababi nti “ntimugashyire hejuru ihembe.
5  Ntimugashyire hejuru ihembe ryanyu.Ntimukavuge mugamitse ijosi.
6  Kuko gushyirwa hejuru bidaturuka iburasirazubaCyangwa iburengerazuba cyangwa mu majyepfo.
7  Ahubwo Imana ni yo mucamanza.Umwe imucisha bugufi, undi ikamushyira hejuru.
8  Hari igikombe kiri mu ntoki za Yehova,Cyuzuye divayi ibira kandi ikaze. Azayisukana n’itende ryayo ryose,Maze ababi bo mu isi bose barinywe, baryiranguze.”
9  Ariko jyeweho, nzabitangaza kugeza ibihe bitarondoreka;Nzaririmbira Imana ya Yakobo.
10  “Amahembe y’ababi yose nzayakura.”Ariko amahembe y’abakiranutsi azashyirwa hejuru.
61  Mana, umva ijwi ryo kwinginga kwanjye, Wite ku isengesho ryanjye.
2  Nzagutakira ndi ku mpera z’isi igihe umutima wanjye uzaba wacitse intege.Unyobore ku rutare runsumba.
3  Wambereye ubuhungiro,Umbera umunara ukomeye ubwo nari mpanganye n’umwanzi.
4  Nzaba umushyitsi mu ihema ryawe iteka ryose;Nzahungira mu bwihisho bw’amababa yawe. Sela.
5  Mana, wowe ubwawe wumvise imihigo yanjye;Wampaye umugabane w’abatinya izina ryawe.
6  Uzongerera umwami iminsi;Azarama imyaka myinshi nk’uko ibihe biha ibindi.
7  Azatura imbere y’Imana iteka ryose.Ohereza ineza yawe yuje urukundo n’ukuri kwawe bimurinde.
8  Nzaririmbira izina ryawe iteka ryose,Kugira ngo buri munsi nzajye mpigura imihigo naguhigiye.
103  Bugingo bwanjye singiza Yehova;Ndetse n’ibindimo byose bisingize izina rye ryera.
2  Bugingo bwanjye singiza Yehova,Kandi ntiwibagirwe ibyo yakoze byose.
3  Ni we ukubabarira amakosa yawe yose,Kandi ni we ugukiza indwara zawe zose.
4  Ni we ucungura ubuzima bwawe akabukura mu rwobo;Ni we ugutamiriza ineza yuje urukundo n’imbabazi.
5  Ni we uguhaza ibyiza mu buzima bwawe;Ubuto bwawe bukomeza kwivugurura nk’ubwa kagoma.
6  Yehova akora ibyo gukiranuka,Kandi acira imanza zitabera abariganyijwe bose.
7  Yamenyesheje Mose inzira ze,Amenyesha Abisirayeli imigenzereze ye.
8  Yehova ni umunyambabazi kandi agira impuhwe,Atinda kurakara kandi afite ineza nyinshi yuje urukundo.
9  Ntazahora atugaya,Kandi ntazabika inzika kugeza iteka ryose.
10  Ntiyadukoreye ibihwanye n’ibyaha byacu;Ntiyatwituye ibidukwiriye bihwanye n’amakosa yacu.
11  Nk’uko ijuru risumba isi,Ni ko n’ineza yuje urukundo agaragariza abamutinya iri.
12  Nk’uko aho izuba rirasira hitaruye aho rirengera,Ni ko yashyize kure yacu ibicumuro byacu.
13  Nk’uko se w’abana abagirira imbabazi,Ni ko Yehova yagiriye imbabazi abamutinya.
14  Kuko azi neza uko turemwe,Akibuka ko turi umukungugu.
15  Umuntu buntu, iminsi ye imeze nk’ibyatsi bibisi;Nk’uko indabyo zo mu gasozi zirabya, ni ko amera.
16  Kuko umuyaga uzinyuramo ntizikomeze kubaho,Aho zahoze ntihabe hakimenya ko zahigeze.
17  Ariko ineza yuje urukundo ya Yehova ihoraho kuva iteka ryose kugeza iteka ryose,Iyo agaragariza abamutinya, No gukiranuka agaragariza abuzukuru babo,
18  Abakomeza isezerano rye,N’abibuka amategeko ye kugira ngo bayasohoze.
19  Yehova yakomereje intebe ye y’ubwami mu ijuru,Kandi ubwami bwe butegeka byose.
20  Nimusingize Yehova mwa bamarayika be mwe, mwebwe mufite imbaraga nyinshi kandi musohoza ijambo rye,Mwumvira ijwi ry’ijambo rye.
21  Nimusingize Yehova mwa ngabo ze mwese mwe,Mwa bakozi be mwe mukora ibyo ashaka.
22  Nimusingize Yehova mwa biremwa bye mwese mweMuri aho ategeka hose. Bugingo bwanjye singiza Yehova.
41  Hahirwa uwita ku woroheje.Ku munsi w’amakuba Yehova azamukiza.
2  Yehova ubwe azamurinda atume akomeza kubaho.Azitwa uhiriwe mu isi; Ntuzamuhana mu maboko y’abanzi be ngo bamugenze uko bashaka.
3  Yehova azamwiyegamiza ari ku buriri arwariyeho,Ni wowe uzamwitaho igihe azaba ari ku buriri bwe arwaye.
4  Naravuze nti “Yehova, ungirire neza.Kiza ubugingo bwanjye kuko nagucumuyeho.”
5  Abanzi banjye bamvugaho ibibi bati“Azapfa ryari ngo izina rye ryibagirane?”
6  Kandi niyo hagize umuntu uza kundeba, mu mutima we aba agambiriye kubeshya,Agashakisha ibyangirira nabi; Hanyuma yasohoka, akajya kubivuga hanze.
7  Abanyanga bose bishyira hamwe bakongoreranaBacura imigambi yo kungirira nabi, bati
8  “Icyago cyamwisutseho;Ubwo arambaraye hasi ntazongera kwegura umutwe.”
9  Nanone umuntu twari tubanye amahoro, uwo niringiraga,Wajyaga arya ku byokurya byanjye, ni we wambanguriye agatsinsino.
10  Yehova, ungirire neza umpagurutse,Kugira ngo mbiture.
11  Ibyo ni byo bimenyesha ko unyishimira,Kuko umwanzi wanjye atarangurura ijwi ryo kunesha anyishima hejuru.
12  Ubudahemuka bwanjye ni bwo bwatumye unshyigikira,Kandi uzanshyira imbere yawe kugeza ibihe bitarondoreka.
13  Yehova Imana ya Isirayeli nasingizweUhereye iteka ryose ukageza iteka ryose. Amen! Amen!
15  Yehova, ni nde uzakira mu ihema ryawe?Ni nde uzatura ku musozi wawe wera?
2  Ni ugendera mu nzira iboneye, agakora ibyo gukiranuka,Kandi akavuga ukuri mu mutima we.
3  Ntiyigeze asebanya akoresheje ururimi rwe.Ntiyigeze agirira mugenzi we nabi, Kandi ntiyigeze aharabika incuti ye magara.
4  Yanga umuntu wese ugawa,Ariko abatinya Yehova arabubaha. Icyo yarahiriye ntagihindura, naho cyamubera kibi.
5  Ntaguriza umuntu amafaranga ashaka inyungu,Ntiyakira impongano ngo arenganye utariho urubanza. Ukora ibyo ntazanyeganyezwa.
80  Mwungeri wa Isirayeli, tega amatwi,Wowe uyobora Yozefu nk’umukumbi; Wowe wicaye ku bakerubi, rabagirana.
2  Garagariza ububasha bwawe imbere ya Efurayimu na Benyamini na Manase,Maze uze udukize.
3  Mana, tugarure,Kandi umurikishe mu maso hawe kugira ngo tubone agakiza.
4  Yehova Mana nyir’ingabo, uzarakarira amasengesho y’ubwoko bwawe ugeze ryari?
5  Watumye barya umugati w’amarira,Utuma bakomeza kunywa amarira menshi cyane.
6  Watumye abaturanyi bacu barwanira kudutegeka,Kandi abanzi bacu bakomeza kutunnyega uko bashaka.
7  Mana nyir’ingabo, tugarure;Umurikishe mu maso hawe kugira ngo tubone agakiza.
8  Wakuye umuzabibu muri Egiputa,Wirukana amahanga kugira ngo uwutere.
9  Warawukoreye kugira ngo ushore imizi, wuzure igihugu.
10  Imisozi yatwikiriwe n’igicucu cyawo,N’amasederi y’Imana atwikirwa n’amashami yawo.
11  Wakomeje kugaba amashami yawo agera ku nyanja,Imishibu yawo igera no kuri rwa Ruzi.
12  Ni iki cyatumye usenya inkuta zawo z’amabuye,Kandi kuki abahisi n’abagenzi bose bawusoroma?
13  Ingurube y’ishyamba ikomeza kuwurya,Amashyo y’inyamaswa zo mu gasozi akomeza kuwurisha.
14  Mana nyir’ingabo, turakwinginze garuka;Reba hasi uri mu ijuru maze witegereze uyu muzabibu, uwiteho.
15  Wite ku ishami ukuboko kwawe kw’iburyo kwateye,Urebe umwana wakomeje ku bw’icyubahiro cyawe.
16  Umuzabibu watwikishijwe umuriro, uracibwa.Barimbuwe n’igitsure cyawe.
17  Ukuboko kwawe kube ku muntu washyize iburyo bwawe,Kube ku mwana w’umuntu wakomeje ku bw’icyubahiro cyawe.
18  Ntituzagutera umugongo.Utume dukomeza kubaho kugira ngo twambaze izina ryawe.
19  Yehova Mana nyir’ingabo, tugarure;Umurikishe mu maso hawe kugira ngo tubone agakiza.
20  Yehova agusubize ku munsi w’amakuba yawe.Izina ry’Imana ya Yakobo rikurinde.
2  Akoherereze gutabarwa guturuka ahera,Kandi agushyigikire ari i Siyoni.
3  Yibuke amaturo yawe yose,Kandi yemere urugimbu rw’igitambo cyawe gikongorwa n’umuriro. Sela.
4  Aguhe ibyo umutima wawe wifuza,Kandi asohoze imigambi yawe yose.
5  Tuzarangurura amajwi y’ibyishimo twishimira ko wabonye agakiza,Kandi tuzazamura amabendera yacu mu izina ry’Imana yacu. Yehova aguhe ibyo usaba byose.
6  Ubu noneho menye ko Yehova akiza uwo yasutseho amavuta.Amusubiza ari mu ijuru rye ryera, Akamukirisha ibikorwa bikomeye by’ukuboko kwe kw’iburyo.
7  Bamwe bavuga iby’amagare, abandi bakavuga iby’amafarashi,Ariko twebweho tuzavuga izina rya Yehova Imana yacu.
8  Abo baratsinzwe baragwa,Ariko twe twarahagurutse, duhagarara twemye.
9  Yehova, kiza umwami!Ku munsi tuzahamagariraho azadusubiza.
99  Yehova yabaye umwami. Abantu bo mu mahanga nibahinde umushyitsi.Yicaye ku bakerubi. Isi ninyeganyege.
2  Yehova arakomeye muri Siyoni,Kandi asumba abantu bose bo mu mahanga.
3  Nibasingize izina ryawe;Rirakomeye, riteye ubwoba kandi ni iryera.
4  Yakunze imanza zitabera nk’umwami w’umunyambaraga.Ni wowe washimangiye ibyo gukiranuka, Kandi ni wowe washohoje imanza zitabera no gukiranuka mu ba Yakobo.
5  Mukuze Yehova Imana yacu, kandi mwikubite imbere y’intebe y’ibirenge bye.Ni uwera.
6  Mose na Aroni bari bamwe mu batambyi be;Samweli yari umwe mu bambazaga izina rye. Bambazaga Yehova na we akabasubiza.
7  Yakomeje kuvuganira na bo mu nkingi y’igicu,Kandi bakomeje kwita ku byo yabibutsaga no ku mabwiriza yabahaye.
8  Yehova Mana yacu, warabasubizaga.Wababereye Imana ibabarira, Ariko ukabahora ibikorwa byabo by’agahomamunwa.
9  Mukuze Yehova Imana yacu.Mwikubite imbere y’umusozi we wera, Kuko Yehova Imana yacu ari uwera.
68  Imana nihaguruke, abanzi bayo batatane, Kandi itume abayanga urunuka bahunga.
2  Ubirukane bagende nk’uko umwotsi ujyanwa n’umuyaga.Nk’uko igishashara gishongeshwa n’umuriro, Abe ari ko ababi barimbukira imbere y’Imana.
3  Ariko abakiranutsi bo bishime,Banezererwe imbere y’Imana, Basabwe n’ibyishimo.
4  Muririmbire Imana, muririmbire izina ryayo;Mutere indirimbo, muririmbire unyura mu bibaya byo mu butayu. Izina rye ni Yah; munezererwe imbere ye.
5  Imana aho iri mu buturo bwayo bwera,Ni yo se w’imfubyi n’umucamanza urengera abapfakazi.
6  Imana ituma abari mu bwigunge batura mu nzu,Ibohora imbohe igatuma zitunga zigatunganirwa; Ariko abinangira bazatura mu gihugu gikakaye.
7  Mana, igihe wagendaga imbere y’ubwoko bwawe,Igihe wanyuraga mu butayu—Sela—
8  Isi yaratigise,N’ijuru rirajojoba bitewe n’Imana; Umusozi wa Sinayi na wo uratigita bitewe n’Imana, ari yo Mana ya Isirayeli.
9  Mana, wagushije imvura nyinshi;Ndetse n’igihe abo wagize umurage wawe bananirwaga, ni wowe wabasubizagamo imbaraga.
10  Batuye mu nkambi y’amahema yawe;Mana, wayiteguriye imbabare kuko ugira neza.
11  Yehova ubwe yaravuze,Abagore bamamaza ubutumwa bwiza baba umutwe munini w’ingabo.
12  Ndetse n’abami b’ingabo barahunga; yee, barahunga,Naho umugore usigara mu rugo akagabana ku minyago.
13  Nubwo mwakomeje kuryama hagati y’ibirundo by’ivu byo mu nkambi,Muzatahuka mumeze nk’inuma ifite amababa arabagirana nk’ifeza, Amababa maremare yayo arabagirana nka zahabu y’umuhondo uvanze n’icyatsi kibisi.
14  Igihe Ishoborabyose yahatatanyirizaga abami,Shelegi yatangiye kugwa i Salumoni.
15  Akarere k’imisozi miremire y’i Bashani ni umusozi w’Imana;Akarere k’imisozi miremire y’i Bashani ni umusozi w’impinga nyinshi.
16  Mwa misozi y’impinga nyinshi mwe, ni iki gituma mukomeza kurebana ishyariUmusozi Imana yashatse guturaho? Yehova ubwe azawuturaho iteka ryose.
17  Amagare y’intambara y’Imana ni uduhumbi n’uduhumbagiza.Yehova yavuye kuri Sinayi ajya ahera.
18  Warazamutse ujya hejuru,Ujyana imbohe,Utwara impano zigizwe n’abantu,Ndetse n’abinangira, Yah, Mana, kugira ngo uture muri bo.
19  Yehova nasingizwe, we utwikorerera imitwaro buri munsi,We Mana y’ukuri y’agakiza kacu. Sela.
20  Imana y’ukuri ni yo Mana idukiza,Kandi inzira ziva mu rupfu zifitwe na Yehova, Umwami w’Ikirenga.
21  Koko rero, Imana ubwayo izajanjagura umutwe w’abanzi bayo,Izajanjagura umutwe w’umuntu wese ugendera mu cyaha.
22  Yehova yaravuze ati “nzabagarura mbakuye i Bashani,Nzabagarura mbakuye imuhengeri h’inyanja,
23  Kugira ngo ikirenge cyawe ucyogeshe amaraso,N’imbwa zawe zirigate amaraso y’abanzi.”
24  Mana, babonye imitambagiro yawe,Imitambagiro y’Imana yanjye, ari yo Mwami wanjye, ijya ahera.
25  Abaririmbyi bagiye imbere, abacuranga inanga bagenda babakurikiye,Hagati yabo hari abakobwa bavuza amashako.
26  Mwa bakomoka ku Isoko ya Isirayeli mwese mwe,Musingirize Yehova Imana mu iteraniro rinini.
27  Dore Benyamini muto arabategeka,Abatware b’i Buyuda hamwe n’imbaga y’abantu barangurura amajwi, N’abatware ba Zabuloni n’abatware ba Nafutali, barabategeka.
28  Imana yawe yategetse ko uhabwa imbaraga.Mana, garagaza imbaraga, wowe waturwanyeho.
29  Abami bazakuzanira impanoBitewe n’urusengero rwawe ruri i Yerusalemu.
30  Ucyahe inyamaswa yo mu rubingo n’ubushyo bw’ibimasa,N’inyana z’abantu bo mu mahanga ziribata ibiceri by’ifeza. Yatatanyije abantu bo mu mahanga bishimira intambara.
31  Ibikoresho bicuzwe mu muringa bizaturuka muri Egiputa;Kushi izahita irambura amaboko ihe Imana impano.
32  Mwa bwami bwo ku isi mwe, muririmbire Imana;Nimucurangire Yehova—Sela—
33  Mucurangire ugendera mu ijuru rya kera risumba andi majuru.Dore ararangurura ijwi, ijwi rifite imbaraga.
34  Mwemere ko Imana ifite imbaraga.Gukomera kwayo kuri hejuru ya Isirayeli n’imbaraga zayo ziri mu bicu.
35  Ni Imana iteye ubwoba aho iri mu rusengero rwayo rukomeye.Ni Imana ya Isirayeli, iha abantu imbaraga n’ubushobozi. Imana nisingizwe.
105  Mushimire Yehova, mwambaze izina rye;Mumenyeshe abantu bo mu mahanga imigenzereze ye.
2  Nimumuririmbire, mumucurangire;Mwite ku mirimo yose itangaje yakoze.
3  Mwirate izina rye ryera.Imitima y’abashaka Yehova niyishime.
4  Mushake Yehova n’imbaraga ze;Mujye muhora mushaka mu maso he.
5  Mwibuke imirimo itangaje yakoze;Mwibuke ibitangaza bye n’amategeko ava mu kanwa ke,
6  Mwa rubyaro rw’umugaragu we Aburahamu mwe,Mwebwe bene Yakobo, abo yatoranyije.
7  Ni we Yehova Imana yacu.Amategeko ye ari mu isi yose.
8  Yibuka isezerano rye kugeza iteka ryose,N’ijambo yategetse kugeza ku b’ibihe igihumbi,
9  Isezerano yagiranye na AburahamuN’indahiro yarahiye Isaka;
10  Kandi iyo ndahiro yarayikomeje ibera Yakobo itegeko,Ibera Isirayeli isezerano rihoraho,
11  Agira ati “nzaguha igihugu cy’i Kanani,Kibe umurage mwagenewe.”
12  Kandi ibyo byabaye igihe bari bakiri bake;Ni koko, bari bake cyane ari n’abimukira muri icyo gihugu.
13  Bakomeje kugenda bava mu gihugu kimwe bajya mu kindi,Bakava mu bwami bumwe bajya mu bundi.
14  Nta muntu n’umwe yemereye kubanyaga;Ahubwo yacyashye abami ababaziza,
15  Arababwira ati “ntimukore ku bantu banjye natoranyije,Kandi ntimugirire nabi abahanuzi banjye.”
16  Yateje inzara mu gihugu,Avuna inkoni yose yamanikwagaho imigati ifite ishusho y’urugori.
17  Yohereje umuntu wo kubabanziriza imbere,Ari we Yozefu wagurishijwe akaba umucakara.
18  Ibirenge bye babibabarishije imihama,Bamubohesha ibyuma;
19  Ijambo rya Yehova ni ryo ryamutunganyije,Kugeza aho ijambo Imana yavuze ryasohoreye.
20  Umwami aratuma ngo bamubohore,Umutware w’amahanga aratuma ngo bamurekure.
21  Yamugize umutware w’urugo rwe,Amuha gutegeka ibyo atunze byose,
22  Amuha abatware be ngo abategeke uko ashaka,Kandi ajye yigisha abakuru be ubwenge.
23  Nuko Abisirayeli baza muri Egiputa,Maze Yakobo atura ari umwimukira mu gihugu cya Hamu.
24  Imana ituma ubwoko bwayo bukomeza kugwira cyane,Ikomeza kubaha gukomera, amaherezo baruta abanzi babo.
25  Yarabaretse bahindura imitima yabo banga ubwoko bwayo,Biga amayeri yo kugirira nabi abagaragu bayo.
26  Yatumye Mose umugaragu wayo,Na Aroni uwo yari yatoranyije.
27  Bakorera muri bo ibimenyetso byayo,Bakorera ibitangaza mu gihugu cya Hamu.
28  Yohereje umwijima maze harijima,Kandi ntibagomeye amagambo yayo.
29  Amazi yabo yayahinduye amaraso,Yica amafi yabo.
30  Igihugu cyabo cyuzura ibikeri,Byuzura mu byumba by’abami babo.
31  Yahamagaye ibibugu biraza,Ahamagara n’imibu ngo ize mu turere twabo twose.
32  Mu cyimbo cy’imvura yagushije amahinduN’umuriro ugurumana mu gihugu cyabo.
33  Akubita imizabibu n’imitini yabo,Kandi avunagura ibiti byo mu gihugu cyabo.
34  Yahamagaye inzige ziraza,Haza n’ubundi bwoko bw’inzige zitagira ingano.
35  Nuko zirya ibimera byose byo mu gihugu cyabo,Zirya n’imbuto z’ubutaka bwabo.
36  Yishe uburiza bwose bwo mu gihugu cyabo,Ubwo ubushobozi bwabo bwose bwo kubyara bwatangiriyeho.
37  Nuko ivanayo ubwoko bwayo bufite ifeza na zahabu,Kandi nta muntu n’umwe wo mu miryango yayo wigeze asitara.
38  Baragiye Abanyegiputa barishima,Kuko bari babateye ubwoba.
39  Yabambye igicu kirabakingiriza,Ishyiraho n’umuriro wo kubamurikira nijoro.
40  Barasabye ibazanira inturumbutsi,Kandi yakomezaga kubagaburira umugati uva mu ijuru bagahaga.
41  Yafunguye urutare amazi atangira kududubiza,Atemba nk’uruzi mu turere tutagira amazi.
42  Yibutse ijambo ryayo ryera yabwiye umugaragu wayo Aburahamu,
43  Maze ikurayo ubwoko bwayo bwishimye cyane,Abo yatoranyije ibakurayo barangurura ijwi ry’ibyishimo.
44  Nuko igenda ibaha ibihugu by’amahanga,Bakomeza kwigarurira ibyo abantu bo mu mahanga baruhiye,
45  Kugira ngo bajye bubahiriza amabwiriza yayo,Kandi bumvire amategeko yayo. Nimusingize Yah!
1  Hahirwa umuntu utagendera mu migambi y’ababi,Ntahagarare mu nzira z’abanyabyaha, Kandi ntiyicarane n’abakobanyi.
2  Ahubwo amategeko ya Yehova ni yo yishimira,Kandi amategeko ye ayasoma ku manywa na nijoro yibwira.
3  Uwo azamera nk’igiti cyatewe iruhande rw’imigezi,Cyera imbuto zacyo mu gihe cyacyo.Amababi yacyo ntiyuma,Kandi ibyo akora byose bizagenda neza.
4  Ababi bo ntibameze batyo,Ahubwo bameze nk’umurama utumurwa n’umuyaga.
5  Ni yo mpamvu ababi batazahagarara mu rubanza,Kandi n’abanyabyaha ntibazahagarara mu iteraniro ry’abakiranutsi.
6  Kuko Yehova amenya inzira z’abakiranutsi,Ariko ababi bo bazarimbukira mu nzira zabo.
118  Mushimire Yehova kuko ari mwiza;Kuko ineza ye yuje urukundo ihoraho iteka ryose.
2  Isirayeli nivuge iti“Kuko ineza ye yuje urukundo ihoraho iteka ryose.”
3  Ab’inzu ya Aroni bavuge bati“Kuko ineza ye yuje urukundo ihoraho iteka ryose.”
4  Abatinya Yehova bavuge bati“Kuko ineza ye yuje urukundo ihoraho iteka ryose.”
5  Nageze mu mimerere ibabaje ntakambira Yah,Maze Yah aransubiza anshyira ahantu hagari.
6  Yehova ari mu ruhande rwanjye, sinzatinya;Umuntu wakuwe mu mukungugu yantwara iki?
7  Yehova ari mu ruhande rwanjye hamwe n’abantabara,Ni yo mpamvu abanyanga nzabishima hejuru.
8  Guhungira kuri Yehova ni byiza,Kuruta kwiringira umuntu wakuwe mu mukungugu.
9  Guhungira kuri Yehova ni byizaKuruta kwiringira abakomeye.
10  Amahanga yose yarangose;Ariko nakomeje kuyakumira mu izina rya Yehova.
11  Yarangose, ni koko yarangose;Ariko mu izina rya Yehova nakomeje kuyakumira.
12  Yangose nk’inzuki;Yazimye nk’umuriro w’igihuru cy’amahwa. Kandi mu izina rya Yehova nakomeje kuyakumira.
13  Waransunitse cyane kugira ngo ngwe,Ariko Yehova yaramfashije.
14  Yah ni ubwugamo bwanjye n’imbaraga zanjye,Kandi ambera agakiza.
15  Ijwi ry’ibyishimo n’agakizaRiri mu mahema y’abakiranutsi. Ukuboko kw’iburyo kwa Yehova kugaragaza imbaraga.
16  Ukuboko kw’iburyo kwa Yehova kwihesha ikuzo;Ukuboko kw’iburyo kwa Yehova kugaragaza imbaraga.
17  Sinzapfa ahubwo nzakomeza kubaho,Kugira ngo namamaze imirimo ya Yah.
18  Yah yampaye igihano gikaze,Ariko ntiyantanze ngo mfe.
19  Nimunyugururire amarembo yo gukiranuka;Nzayinjiramo kandi nzasingiza Yah.
20  Iri ni ryo rembo rya Yehova;Abakiranutsi bazaryinjiramo.
21  Nzagusingiza kuko wanshubije,Kandi wambereye agakiza.
22  Ibuye abubatsi banzeNi ryo ryabaye irikomeza umutwe w’imfuruka.
23  Ibyo byaturutse kuri Yehova,Kandi ni ibitangaza mu maso yacu.
24  Uyu ni umunsi Yehova yashyizeho;Tuzawishimamo kandi tuwunezererwemo.
25  Yehova, turakwinginze dukize!Yehova, turakwinginze duhe kugira icyo tugeraho!
26  Hahirwa uje mu izina rya Yehova;Twabahereye umugisha mu nzu ya Yehova.
27  Yehova ni Imana yacu,Kandi ni we uduha urumuri. Mutegure umutambagiro mukoresheje amashami,Mugeze ku mahembe y’igicaniro.
28  Uri Imana yanjye kandi nzagusingiza;Mana yanjye, nzagushyira hejuru.
29  Mushimire Yehova kuko ari mwiza;Kuko ineza ye yuje urukundo ihoraho iteka ryose.
120  Natakambiye Yehova igihe nari mu makuba,Maze aransubiza.
2  Yehova, rokora ubugingo bwanjye ubukize iminwa ibeshyaN’ururimi ruryarya.
3  Wa rurimi ruryarya we,Bazaguha iki kandi bazakongerera iki?
4  Ni imyambi ityaye y’umunyambaraga,N’amakara yaka y’ibiti by’umurotemu.
5  Ngushije ishyano kuko natuye i Mesheki ndi umwimukira;Nabambye ihema ryanjye hamwe n’amahema y’i Kedari.
6  Ubugingo bwanjye bwaturanye igihe kirekireN’abanga amahoro.
7  Mparanira amahoro; ariko iyo mvuze, Bo bashaka intambara.
2  Ni iki gitumye amahanga avurungana,Kandi ni iki gitumye amahanga akomeza kujujura, avuga ibitagira umumaro?
2  Abami b’isi bashinze ibirindiro,N’abatware bakuru bibumbira hamwe nk’umuntu umwe, Kugira ngo barwanye Yehova n’uwo yatoranyije,
3  Bavuga bati “nimuze duce ingoyi zaboKandi twikureho imirunga yabo!”
4  Uwicaye mu ijuru azabaseka,Yehova ubwe azabannyega.
5  Icyo gihe azababwirana uburakari,Kandi uburakari bwe bwinshi buzabahagarika umutima,
6  Ababwire ati “ni jye wiyimikiye umwami,Mwimikira kuri Siyoni umusozi wanjye wera.”
7  Reka mvuge itegeko rya Yehova.Yarambwiye ati “uri umwana wanjye, Uyu munsi nabaye so.
8  Nsaba nguhe amahanga abe umurage wawe,Nguhe n’impera z’isi zibe umutungo wawe.
9  Uzayamenaguza inkoni y’ubwami y’icyuma,Uzayajanjagura nk’uko urwabya rw’ibumba rujanjagurika.”
10  None rero mwa bami mwe, mugire ubushishozi;Mwa bacamanza bo mu isi mwe, mwemere gukosorwa.
11  Mukorere Yehova mutinya,Kandi mwishime muhinda umushyitsi.
12  Nimusome uwo mwana kugira ngo Imana itarakaraMukarimbukira mu nzira,Kuko uburakari bwayo bukongezwa vuba.Hahirwa abayihungiraho bose.
104  Bugingo bwanjye singiza Yehova.Yehova Mana yanjye, urakomeye cyane. Wambaye icyubahiro n’ubwiza buhebuje.
2  Wifureba urumuri nk’umwenda,Ukabamba ijuru nk’ubamba ihema.
3  Inkingi z’ibyumba bye byo hejuru yazishinze mu mazi,Ibicu abigira igare rye; Agenda ku mababa y’umuyaga.
4  Abamarayika be abahindura imyuka;Abakozi be abahindura umuriro ukongora.
5  Yashyiriyeho isi imfatiro zihamye;Ntizigera inyeganyega kugeza ibihe bitarondoreka, ndetse iteka ryose.
6  Wayitwikirije amazi y’imuhengeri nk’umwenda.Amazi yari hejuru y’imisozi,
7  Urayakangara atangira guhunga;Yumvise urusaku rw’inkuba yawe acikamo igikuba arahunga,
8  Imisozi irazamuka,Ibibaya birika,Ajya aho wayateguriye.
9  Wayashyiriyeho urugabano atagomba kurenga,Kugira ngo atongera kurengera isi.
10  Yohereza amasoko mu bibaya,Agakomeza gutembera hagati y’imisozi.
11  Ni yo inyamaswa zo mu gasozi zose zishoka buri gihe;Imparage ni ho zicira inyota.
12  Ibiguruka byo mu kirere bitaha hejuru yayo;Akomeza kumvikanisha ijwi ryayo hagati y’amashami y’inzitane.
13  Yuhira imisozi ari mu byumba bye byo hejuru.Isi ihaga imbuto z’imirimo yawe.
14  Ni we umereza inyamaswa ubwatsi,Akameza n’ibimera abantu bakoresha, Kugira ngo ubutaka buvemo ibyokurya,
15  Na divayi inezeza imitima y’abantu,Kugira ngo arabagiranishe mu maso habo amavuta, N’umugati ukomeza imitima y’abantu.
16  Ibiti bya Yehova birahaze,Amasederi yateye yo muri Libani,
17  Inyoni zarikamo ibyari.Naho inzu y’igishondabagabo iba mu biti by’imiberoshi.
18  Imisozi miremire ni iy’ihene zo mu misozi;Ibitare ni ubuhungiro bw’impereryi.
19  Yaremye ukwezi ko kugaragaza ibihe byagenwe,Kandi izuba rizi neza aho rirengera.
20  Uzana umwijima kugira ngo habeho ijoro,Kandi ni wo inyamaswa zose zo mu ishyamba zigendamo.
21  Intare z’umugara zikiri nto zitontoma zishaka umuhigo,Kandi zisaba Imana ibyokurya byazo.
22  Iyo izuba rirashe ziragenda,Zikajya kuryama mu bwihisho bwazo,
23  Umuntu na we akajya ku murimo we,Agakora akazi ke kugeza nimugoroba.
24  Yehova, mbega ukuntu imirimo yawe ari myinshi!Yose wayikoranye ubwenge.Isi yuzuye ibikorwa byawe.
25  Naho iyi nyanja nini cyane kandi ngari,Irimo ibinyabuzima bitagira ingano biyigendamo, Byaba ibito ndetse n’ibinini.
26  Ni mo amato agendera;Na Lewiyatani warayiremye ngo ikiniremo.
27  Byose bihora bigutegereje,Kugira ngo ubihe ibyokurya byabyo mu gihe cyabyo.
28  Bitora icyo ubihaye;Upfumbatura ikiganza cyawe bigahaga ibyiza.
29  Uhishe mu maso hawe byahagarika umutima.Ubikuyemo umwuka byapfa,Bigasubira mu mukungugu wabyo.
30  Iyo wohereje umwuka wawe biraremwa,Kandi ubutaka ubuhindura bushya.
31  Ikuzo rya Yehova rizahoraho iteka ryose.Yehova azishimira imirimo ye.
32  Areba isi igahinda umushyitsi,Yakora ku misozi igacumba umwotsi.
33  Nzaririmbira Yehova mu mibereho yanjye yose;Nzaririmbira Imana yanjye igihe cyose nzaba nkiriho.
34  Ibyo nyitekerezaho biyishimishe;Jyeweho nzishimira Yehova.
35  Abanyabyaha bazarimburwa bakurwe ku isi,Kandi ababi ntibazongera kubaho. Bugingo bwanjye, singiza Yehova. Nimusingize Yah!
116  Nkunda Yehova kuko yumvaIjwi ryanjye no kwinginga kwanjye,
2  Kubera ko yanteze amatwi.Kandi nzamwambaza iminsi yo kubaho kwanjye yose.
3  Ingoyi z’urupfu zarangose,Kandi nageze mu mimerere ibabaje nk’iyo mu mva;Intimba n’agahinda byakomeje kunyibasira.
4  Ariko nambaje izina rya YehovaNti “Yehova, kiza ubugingo bwanjye!”
5  Yehova agira impuhwe kandi arakiranuka,Kandi Imana yacu ni Imana igira imbabazi.
6  Yehova arinda abataraba inararibonye.Narazahaye maze arankiza.
7  Bugingo bwanjye, tuza,Kuko Yehova yagukoreye ibikwiriye.
8  Wakijije ubugingo bwanjye urupfu,Amaso yanjye uyakiza amarira, ikirenge cyanjye ukirinda gusitara.
9  Nzagendera imbere ya Yehova mu bihugu by’abazima.
10  Nagize ukwizera maze ndavuga.Nari mbabaye cyane.
11  Igihe nari nahiye ubwoba naravuze nti“Umuntu wese ni umubeshyi.”
12  Ibyiza byose Yehova yankoreyeNzabimwitura iki?
13  Nzashyira hejuru igikombe cy’agakiza gakomeye,Kandi nzambaza izina rya Yehova.
14  Nzahigurira Yehova imihigo yanjye;Ni koko, nzayihigurira imbere y’abantu be bose.
15  Urupfu rw’indahemuka za YehovaNi urw’agaciro kenshi mu maso ye.
16  None rero Yehova,Kubera ko ndi umugaragu wawe, Umugaragu wawe, umuhungu w’umuja wawe,Wadohoye ingoyi zanjye.
17  Nzagutambira igitambo cy’ishimwe,Kandi nzambaza izina rya Yehova.
18  Nzahigurira Yehova imihigo yanjye;Ni koko, nzayihigurira imbere y’abantu be bose,
19  Mu bikari by’inzu ya Yehova,Hagati muri wowe Yerusalemu. Nimusingize Yah!
131  Yehova, umutima wanjye ntiwigeze wishyira hejuruCyangwa ngo amaso yanjye yibone;Nta n’ubwo nakurikiranye ibintu bikomeye cyaneCyangwa ibintu bitangaje cyane.
2  Nahumurije ubugingo bwanjye buratuza,Nk’uko umwana w’incuke yigwandika kuri nyina. Ubugingo bwanjye bumeze nk’umwana w’incuke.
3  Isirayeli nitegereze YehovaUhereye none kugeza iteka ryose.
3  Yehova, kuki abanzi banjye babaye benshi?Kuki hari benshi bahagurukiye kundwanya?
2  Benshi bavuga iby’ubugingo bwanjyeBati “nta gakiza Imana izamuha.” Sela.
3  Nyamara wowe Yehova, uri ingabo inkingira.Ni wowe kuzo ryanjye, kandi ni wowe ushyira umutwe wanjye hejuru.
4  Nzarangurura ijwi ryanjye mpamagare Yehova,Kandi azansubiza ari ku musozi we wera. Sela.
5  Nanjye nzaryama nsinzire,Kandi nzakanguka kuko Yehova ubwe akomeza kunshyigikira.
6  Sinzatinya abantu ibihumbi n’ibihumbiBishyize hamwe bakangota impande zose.
7  Yehova, haguruka unkize kuko ari wowe Mana yanjye!Uzakubita abanzi banjye bose mu rwasaya, Kandi amenyo y’ababi uzayamenagura.
8  Agakiza gaturuka kuri Yehova.Uha ubwoko bwawe umugisha. Sela.
33  Mwa bakiranutsi mwe, nimurangurure ijwi ry’ibyishimo mwishimira Yehova.Birakwiriye ko abakiranutsi bamusingiza.
2  Mushimire Yehova mumucurangira inanga;Mumuririmbire mucuranga inanga y’imirya icumi.
3  Mumuririmbire indirimbo nshya;Mucurange mushishikaye kandi murangurure ijwi ry’ibyishimo.
4  Kuko ijambo rya Yehova ritunganye,Kandi imirimo ye yose yayikoranye ubudahemuka.
5  Yehova akunda gukiranuka n’ubutabera.Isi yuzuye ineza ye yuje urukundo.
6  Ijuru ryaremwe binyuze ku ijambo rya Yehova,Ingabo zaryo zose zaremwe binyuze ku mwuka wo mu kanwa ke.
7  Yateranyirije hamwe amazi y’inyanja nk’uyatangije urugomero,Ashyira amazi y’umuhengeri mu bigega.
8  Abari mu isi bose nibatinye Yehova;Abatuye isi bose nibahindire umushyitsi imbere ye.
9  Kuko yavuze bikabaho,Yategeka bigahama.
10  Yehova ubwe yahinduye ubusa imigambi y’amahanga;Yaburijemo ibitekerezo by’abantu.
11  Umugambi wa Yehova uzahoraho kugeza ibihe bitarondoreka;Ibyo umutima we utekereza bihoraho uko ibihe biha ibindi.
12  Hahirwa ishyanga rifite Yehova ho Imana yaryo,Kimwe n’abantu yatoranyije akabagira umurage we.
13  Yehova yitegereje ari mu ijuru,Abona abantu bose.
14  Yahanze amaso abatuye ku isi boseAri ahantu atuye hahamye.
15  Ni we urema imitima yabo bose,Akita ku mirimo yabo yose.
16  Nta mwami wigeze akizwa n’uko afite ingabo nyinshi;N’intwari ntikizwa n’uko ifite imbaraga nyinshi.
17  Ifarashi itenguha abayiringiraho agakiza,Kandi imbaraga zayo nyinshi nta we zikiza.
18  Dore ijisho rya Yehova riri ku bamutinya,Rikaba no ku bategereza ineza ye yuje urukundo.
19  Kugira ngo akize ubugingo bwabo urupfu,Kandi akomeze kubabeshaho mu gihe cy’inzara.
20  Ubugingo bwacu bwakomeje gutegereza Yehova.Ni we mutabazi wacu n’ingabo idukingira.
21  Ni we umutima wacu wishimira,Kuko twiringiye izina rye ryera.
22  Yehova, ineza yawe yuje urukundo ibe kuri twe,Kuko ari wowe twakomeje gutegereza.
90  Yehova, watubereye ubuturo nyakuriMu bihe byose.
2  Imisozi itaravuka,Utarabyara isi n’ubutaka mu mibabaro nk’iy’umugore uri ku bise, Uhereye iteka ryose ukageza iteka ryose, uri Imana.
3  Umuntu buntu umusubiza mu mukungugu;Uravuga uti “musubire mu mukungugu mwa bana b’abantu mwe.”
4  Kuko imyaka igihumbi mu maso yawe ari nk’ejo hashize,Ari nk’igice kimwe cy’ijoro.
5  Warabakukumbye, bayoyoka nk’inzozi;Mu gitondo bamera nk’ubwatsi bubisi bwongeye gutohagira.
6  Mu gitondo buzana uburabyo hanyuma bukongera gutohagira;Nimugoroba buraraba maze bukuma.
7  Kuko uburakari bwawe bwatumazeho,Kandi umujinya wawe waduhagaritse umutima.
8  Washyize amakosa yacu imbere yawe,N’ibyo twakoreye mu bwihisho ubishyira imbere yo mu maso hawe harabagirana.
9  Kuko iminsi yacu yose yagabanutse bitewe n’umujinya wawe;Twarangije imyaka yacu mu kanya nk’ako gusuhuza umutima.
10  Iminsi y’ubuzima bwacu ni imyaka mirongo irindwi;Twagira imbaraga zidasanzwe ikaba imyaka mirongo inani; Nyamara iba yuzuyemo ibyago n’imibabaro,Kuko ishira vuba, tukaba turigendeye.
11  Ni nde uzi ubukana bw’uburakari bwawe,Akamenya n’umujinya wawe akurikije uko wowe ukwiriye gutinywa?
12  Twereke uko dukwiriye kubara iminsi yacu mu buryoButuma tugira umutima w’ubwenge.
13  Yehova, garuka! Uzageza ryari?Girira imbabazi abagaragu bawe.
14  Mu gitondo uduhaze ineza yawe yuje urukundo,Kugira ngo turangurure ijwi ry’ibyishimo kandi tunezerwe mu minsi yacu yose.
15  Utume tugira ibyishimo bihwanye n’iminsi twamaze utubabaza,Imyaka yose twamaze tubona amakuba.
16  Ibikorwa byawe bigaragarire abagaragu bawe,N’ubwiza bwawe buhebuje bugaragarire abana babo.
17  Ubwiza bwa Yehova Imana yacu bube kuri twe,Kandi ukomeze imirimo y’amaboko yacu. Ni koko, ukomeze imirimo y’amaboko yacu.
146  Nimusingize Yah!Bugingo bwanjye, singiza Yehova.
2  Nzasingiza Yehova mu buzima bwanjye bwose.Nzaririmbira Imana yanjye igihe cyose nzaba nkiriho.
3  Ntimukiringire abakomeye,Cyangwa undi mwana w’umuntu wese wakuwe mu mukungugu, kuko adashobora gutanga agakiza.
4  Umwuka we umuvamo, agasubira mu butaka bwe;Uwo munsi ibitekerezo bye birashira.
5  Hahirwa umuntu ufite Imana ya Yakobo ho umutabazi,Akiringira Yehova Imana ye,
6  Umuremyi w’ijuru n’isiN’inyanja n’ibibirimo byose; Ni we ukomeza ukuri kugeza ibihe bitarondoreka,
7  Ni we urenganura abariganyijwe,Agaha abashonje ibyokurya. Yehova abohora ababoshywe.
8  Yehova ahumura amaso y’impumyi;Yehova yunamura abahetamye; Yehova akunda abakiranutsi.
9  Yehova arinda abimukira;Atabara imfubyi n’umupfakazi,Ariko inzira y’ababi arayigoreka.
10  Yehova azaba umwami kugeza iteka ryose,Siyoni we, Imana yawe izakomeza kuba umwami uko ibihe bizagenda bikurikirana.Nimusingize Yah!
130  Yehova, nagutakambiye ngeze ahaga.
2  Yehova, wumve ijwi ryanjye,Kandi utege amatwi ijwi ryo kwinginga kwanjye.
3  Yah Yehova, uramutse ugenzuye amakosa,Ni nde wahagarara adatsinzwe?
4  Kuko ubabarira by’ukuri,Kugira ngo abantu bagutinye.
5  Yehova, nariringiye; ubugingo bwanjye bwariringiye,Kandi nategereje ijambo ryawe.
6  Ubugingo bwanjye bwategereje YehovaKurusha uko abarinzi bategereza igitondo, Barindiriye ko bucya.
7  Isirayeli nikomeze gutegereza Yehova.Kuko Yehova agaragaza ineza yuje urukundo,Kandi afite imbaraga nyinshi zo gucungura abe.
8  Azakiza Isirayeli ibyaha byayo byose.
83  Mana, ntuceceke;Mana, ntukomeze kurebera nta cyo uvuga, kandi ntiwiturize.
2  Dore abanzi bawe barivumbagatanyije;Abakwanga urunuka bashyize imitwe yabo hejuru.
3  Bajya inama rwihishwa bagacura imigambi mibi y’amayeri yo kugirira nabi ubwoko bwawe,Bakagambanira abantu bawe urindira mu bwihisho.
4  Baravuze bati “nimuze tubakureho ntibakomeze kuba ishyanga,Kugira ngo izina rya Isirayeli ritazibukwa ukundi.”
5  Bunze ubumwe bajya inama mu mitima yabo,Bagirana isezerano ryo kukurwanya:
6  Abo mu mahema ya Edomu, Abishimayeli, Abamowabu n’Abahagari,
7  Gebali na Amoni na Amaleki,U Bufilisitiya hamwe n’abaturage b’i Tiro.
8  Ashuri na yo yifatanyije na bo;Batije amaboko bene Loti. Sela.
9  Ubagirire nk’ibyo wagiriye Midiyani, nk’ibyo wagiriye Sisera,Nk’ibyo wagiriye Yabini mu kibaya cya Kishoni.
10  Barimburiwe muri Eni-Dori;Bahindutse ifumbire y’ubutaka.
11  Abakomeye babo ubagenze nk’uko wagenje Orebu na Zebu,N’abanyacyubahiro babo bose ubagenze nk’uko wagenje Zeba na Salumuna,
12  Bo bavuze bati “muze twigarurire ubuturo bw’Imana.”
13  Mana yanjye, ubagire nk’ibyatsi bitwawe na serwakira,Nk’ibikenyeri bihuhwa n’umuyaga.
14  Ubagire nk’umuriro utwika ishyamba,Nk’ibirimi by’umuriro bikongora imisozi;
15  Uko abe ari ko ubakurikiza umuyaga wawe w’ishuheri,Ubateze inkubi y’umuyaga wawe bahagarike umutima.
16  Yehova, wuzuze igisuzuguriro mu maso habo,Kugira ngo abantu bashake izina ryawe.
17  Baragakorwa n’isoni kandi bahagarike umutima iteka ryose,Bamware kandi barimbuke,
18  Kugira ngo abantu bamenye ko wowe witwa Yehova,Ari wowe wenyine Usumbabyose mu isi yose.
65  Mana, ukwiriye gusingizwa, kandi gucecekera imbere yawe birakwiriye muri Siyoni; Uzahigurirwa umuhigo.
2  Wowe wumva amasengesho, abantu b’ingeri zose bazaza aho uri.
3  Amakosa yaranganje.Naho ibicumuro byacu, ni wowe uzabitwikira.
4  Hahirwa uwo utoranya ukamwiyegerezaKugira ngo ature mu bikari byawe.Tuzahaga ibyiza byo mu nzu yawe,Ari rwo rusengero rwawe rwera.
5  Uzadusubirisha ibintu biteye ubwoba wakoranye gukiranuka,Mana y’agakiza kacu, Ni wowe Byiringiro by’abo ku ngabano z’isi bose n’abari kure mu nyanja.
6  Ikomeresha imisozi imbaraga zayo;Ni koko, ikenyeye ububasha.
7  Ihosha urusaku rw’inyanja;Ihosha urusaku rw’imiraba yazo n’umuvurungano w’amahanga.
8  Abatuye iyo bigwa bazagira ubwoba bitewe n’ibimenyetso byawe;Utuma igitondo n’umugoroba ukubye birangurura ijwi ry’ibyishimo.
9  Witaye ku isi kugira ngo uyihe uburumbuke;Warayikungahaje cyane.Umugezi w’Imana wuzuye amazi.Ubitegurira impeke,Kuko ari ko utegura isi.
10  Impavu zayo zuzura amazi; ibinonko byayo biraringaniye.Uyiha imvura nyinshi ubutaka bukoroha; uha umugisha imbuto ziyimeraho.
11  Wambitse umwaka ikamba ry’ineza yawe,Kandi inzira zawe zuzuye ibintu byiza.
12  Inzuri zo mu butayu zihora zuzuye ibintu byiza,N’imisozi igakenyera umunezero.
13  Inzuri zambaye imikumbi myinshi,N’ibibaya byiyoroshe impeke. Birangurura ijwi ryo kunesha, yee, biraririmba!
70  Mana, banguka unkize; Yehova, banguka untabare.
2  Abahiga ubugingo bwanjye bamware kandi bakorwe n’isoni;Abishimira ibyago byanjye basubire inyuma kandi basebe.
3  Abambwira bati “ahaa! Ahaa!” basubire inyuma bitewe n’uko bakozwe n’ikimwaro.
4  Abagushaka bose bakwishimire kandi bakunezererwe.Abakunda agakiza kawe bajye bahora bavuga bati “Imana nisingizwe.”
5  Jyeweho ndababaye kandi ndi umukene.Mana, tebuka ugire icyo ukora untabare.Ni wowe untabara kandi ni wowe unkiza.Yehova, ntutinde cyane.
12  Yehova, nkiza kuko indahemuka zishize;Abizerwa bashize mu bantu.
2  Bahora babeshyana;Bahora bavugana akarimi gasize amavuta, bafite imitima ibiri.
3  Yehova azakuraho abafite akarimi gasize amavuta bose,Bavuga ibyo kwiyemera,
4  Bagira bati “tuzatsindisha ururimi rwacu.Twifitiye iminwa yacu. Ni nde uzadutegeka?”
5  Yehova aravuga ati “kubera ko imbabare zinyagwa, n’abakene bakaniha,Ngiye guhaguruka. Nzabarinda ababannyega.”
6  Amagambo ya Yehova ni amagambo atunganye;Atunganye nk’ifeza yatunganyirijwe mu ruganda ruyishongesha rwo mu butaka, ifeza yatunganyijwe incuro ndwi.
7  Yehova, wowe ubwawe uzabarinda;Buri wese uzamurinda ab’iki gihe, kugeza iteka ryose.
8  Ababi bagendagenda hose,Kuko ububi bwahawe intebe mu bantu.
