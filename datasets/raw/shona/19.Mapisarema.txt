10  Haiwa Jehovha, munorambirei makamira kure?Munorambirei makavanda munguva dzokutambudzika?
2  Munhu akaipa anodzingirira anotambudzika achizvikudza;Vanobatwa nepfungwa dzavakafunga.
3  Nokuti munhu akaipa anozvirumbidza pamusoro pechido choudyire chomweya wake,Munhu anowana mubereko usina kukodzera anozvirumbidza;נ [Nun]Haaremekedzi Jehovha.
4  Munhu akaipa haatsvaki Mwari nokuda kwokuzvikudza kwake;Zvaanongofunga ndezvokuti: “Mwari haako.”
5  Nzira dzake dzinoramba dzichibudirira nguva dzose.Zvamakatonga zviri kumusoro kwaasingasvikiri;Vose vaya vanomuvenga, anovashora.
6  Anoti mumwoyo make: “Handizozununguswi;Handizovi mudambudziko kwezvizvarwa nezvizvarwa.”
7  Muromo wake uzere nemhiko nounyengeri nokudzvinyirira.Zvinotambudza nezvinhu zvinokuvadza zviri pasi porurimi rwake.
8  Anogara akavandira mumisha;Achauraya munhu asina mhosva munzvimbo dzakavanda.ע [ʽAʹyin]Maziso ake anotsvaka munhu anotambudzika.
9  Anoramba akavandira munzvimbo yakavanda seshumba iri munzvimbo yayo yokuvanda.Anoramba akavandira kuti abate munhu anotambudzika nechisimba.Anobata anotambudzika nechisimba paanovhara mambure ake.
10  Anotambudzika wacho anodzvinyirirwa, anokotama,Uye vazhinji vakasuruvara vanowira munzara dzakasimba dzomunhu akaipa.
11  Iye anoti mumwoyo make: “Mwari akanganwa.Avanza chiso chake.Haazombozvioni.”
12  Haiwa Jehovha, simukai. Haiwa Mwari, simudzai ruoko rwenyu.Regai kukanganwa vanotambudzika.
13  Nei munhu akaipa asingaremekedzi Mwari?Iye anoti mumwoyo make: “Hamuzoiti kuti ndizvidavirire.”
14  Nokuti imi makaona zvinotambudza nenhamo.Munoramba makatarira, kuti muzviise muruoko rwenyu.Munhu anotambudzika, nherera, anozviisa kwamuri.Imi makava mubatsiri wake.
15  Tyorai ruoko rwomunhu akaipa neakashata.Tsvakai zvakaipa zvake kusvikira musingachazviwani.
16  Jehovha ndiMambo nokusingagumi kunyange nokusingaperi.Marudzi akaparara munyika yake.
17  Haiwa Jehovha, muchanzwa zvinodiwa nevanyoro.Muchagadzirira mwoyo yavo.Muchateerera nenzeve yenyu,
18  Kuti mutongere nherera nomunhu akadzvinyirirwa,Kuti munhuwo zvake wepanyika arege kuita kuti pave nokudederazve.
4  Ndipindurei pandinoshevedza, haiwa Mwari wangu akarurama.Mundigadzirire nzvimbo yakafara pakutambudzika.Ndinzwirei nyasha, munzwe munyengetero wangu.
2  Imi vanakomana vevanhu, kukudzwa kwangu kuchazvidzwa kusvikira riniko,Imi muchiramba muchida zvinhu zvisina zvazvinobatsira,Imi muchiramba muchitsvaka nhema? Sera.
3  Naizvozvo zivai kuti Jehovha achatsaura munhu wake akavimbika;Jehovha achanzwa pandinomushevedza.
4  Dederai, asi musatadza.Taurai mumwoyo menyu, muri pamibhedha yenyu, murambe makanyarara. Sera.
5  Bayirai zvibayiro zvokururama,Muvimbe naJehovha.
6  Kune vazhinji vari kuti: “Ndiani achatiratidza zvakanaka?”Simudzirai chiedza chechiso chenyu patiri, haiwa Jehovha.
7  Chokwadi muchafadza mwoyo wanguKupfuura panguva yakawanda zviyo zvavo newaini yavo itsva.
8  Ndicharara pasi norugare ndobatwa nehope,Nokuti imi moga, haiwa Jehovha, ndimi munoita kuti ndigare ndakachengeteka.
26  Nditongei, haiwa Jehovha, nokuti ndakafamba nokuvimbika kwangu,Ndakavimba naJehovha, kuti ndisagweda-gweda.
2  Ndiongororei, haiwa Jehovha, mundiedze;Natsai itsvo dzangu nomwoyo wangu.
3  Nokuti mutsa wenyu worudo uri pamberi pangu,Uye ndakafamba muchokwadi chenyu.
4  Handina kugara nevanhu venhema;Handifambidzani nevaya vanovanza zvavari.
5  Ndakavenga ungano yevanoita zvakaipa,Handigari nevakaipa.
6  Ndichageza maoko angu mukusava nemhosva,Ndichafora ndichitenderera atari yenyu, haiwa Jehovha,
7  Kuti ndiite kuti kuonga kunzwiwe kwazvo,Uye kuti ndizivise mabasa enyu ose anoshamisa.
8  Jehovha, ndakada nzvimbo yenyu yamunogara iri muimba yenyuNenzvimbo inogara kubwinya kwenyu.
9  Musaparadza mweya wangu pamwe chete nevatadzi,Uyewo noupenyu hwangu pamwe chete nevanhu vane mhosva yeropa,
10  Vane maoko ane kusazvibata,Vane ruoko rworudyi ruzere nepfumbamuromo.
11  Asi ini ndichafamba nokuvimbika kwangu.Haiwa ndidzikinurei, mundinzwire nyasha.
12  Tsoka yangu ichamira panzvimbo yakati sandara;Ndicharumbidza Jehovha pakati pemapoka evanhu vakaungana.
11  Ini ndakapotera kuna Jehovha.Imi mungati sei kumweya wangu:“Tizirai kugomo renyu sezvinoita shiri!
2  Nokuti tarirai! vakaipa vanokunga uta,Vanokunga museve wavo pauta,Kuti vapfure vane mwoyo yakarurama murima.
3  Nheyo padzinoputswa,Munhu akarurama angaitei?”
4  Jehovha ari mutemberi yake tsvene.Jehovha—chigaro chake choumambo chiri kumatenga.Maziso ake anoona, maziso ake anopenya anoongorora vanakomana vevanhu.
5  Jehovha anoongorora munhu akarurama pamwe chete neakaipa,Mweya wake unovenga munhu wose anoda zvechisimba.
6  Achanayisira vakaipa zviteyeso, moto nesarufaNemhepo inopisa, kuti uve mugove wekapu yavo.
7  Nokuti Jehovha akarurama; anoda mabasa akarurama.Vakarurama ndivo vachaona chiso chake.
132  Haiwa Jehovha, yeukai DhavhidhiKunyadziswa kwake kwose;
2  Kupika kwaakaita kuna Jehovha,Mhiko yaakaita kune Ane Simba waJakobho achiti:
3  “Handizopindi mutende reimba yangu.Handizokwiri pamubhedha wepokurara pangu pakuru,
4  Handizobvumiri kuti maziso angu arare,Kana kubvumira kuti maziso angu anopenya akotsire,
5  Kusvikira ndawanira Jehovha nzvimbo,Tebhenekeri huru nokuda kweAne Simba waJakobho.”
6  Tarirai! Takanzwa nezvayo tiri muEfrata,Takaiwana muminda yomusango.
7  Ngatipindei mutebhenekeri yake huru;Ngatikotamei tiri pachitsiko chetsoka dzake.
8  Haiwa Jehovha, simukai, muende kunzvimbo yenyu yokuzororera,Imi neAreka yesimba renyu.
9  Vapristi venyu ngavapfeke kururama,Vakavimbika venyu vashevedzere nomufaro.
10  Nokuda kwomushumiri wenyu Dhavhidhi,Musafuratidza chiso chomuzodziwa wenyu.
11  Jehovha akapika kuna Dhavhidhi,Chokwadi haazoregi kuzviita, achiti:“Mumwe pazvibereko zvedumbu rakoNdichamuisa pachigaro chako choumambo.
12  Kana vanakomana vako vakachengeta sungano yanguNezviyeuchidzo zvangu zvandichavadzidzisa,Vanakomana vavowoVachagara pachigaro chako choumambo nokusingaperi.”
13  Nokuti Jehovha akasarudza Ziyoni;Akarisuwa senzvimbo yake yokugara achiti:
14  “Iyi ndiyo nzvimbo yangu yokuzororera nokusingaperi;Ndichagara pano, nokuti ndakapasuwa.
15  Chokwadi ndichakomborera zvokudya zvaro.Ndichagutsa varombo varo nezvokudya.
16  Ndichapfekedza vapristi varo ruponeso;Chokwadi vakavimbika varo vachashevedzera nomufaro.
17  Ndichaita kuti nyanga yaDhavhidhi ikure imomo.Ndakarongedzera muzodziwa wangu rambi.
18  Ndichapfekedza vavengi vake nyadzi;Asi korona yake ichabudirira iri paari.”
49  Inzwai izvi, imi marudzi.Teererai, imi mose vagari vari mumamiriro ezvinhu epanguva ino,
2  Imi vanakomana vevanhu pamwe chete nemi vanakomana vomunhu,Iwe mupfumi newe murombo pamwe chete.
3  Muromo wangu uchataura zvinhu zvouchenjeri,Uye mwoyo wangu uchafungisisa zvinhu zvokunzwisisa.
4  Ndicharerekera nzeve yangu kuchirevo;Ndichadudzira chirahwe changu norudimbwa.
5  Nei ndichifanira kutya mumazuva ezvakaipa,Pandinokombwa nokukanganisa kwevanonditorera nzvimbo?
6  Vaya vanovimba nezvavanorarama nazvo,Uye vanoramba vachizvirumbidza pamusoro pokuwanda kwepfuma yavo,
7  Hapana kana mumwe chete wavo anogona kudzikinura kunyange hama yake,Kana kupa Mwari rudzikinuro nokuda kwake;
8  (Mutengo wokudzikinura mweya yavo unokosha kwazvoZvokuti haupo nokusingagumi)
9  Kuti arambe achirarama nokusingaperi uye arege kuona gomba.
10  Nokuti anoona kuti kunyange vakachenjera vanofa,Benzi neasingafungi vanoparara pamwe chete,Vanosiyira vamwe zvavairarama nazvo.
11  Chido chemwoyo yavo ndechokuti dzimba dzavo dzigare nokusingagumi,Tebhenekeri dzavo dzigare kusvikira kuzvizvarwa nezvizvarwa.Vakatumidza nyika dzavo mazita avo.
12  Asi kunyange zvazvo munhu wepanyika achikudzwa, haagoni kuramba achigarapo;Chokwadi akafanana nemhuka dzakaparadzwa.
13  Iyi ndiyo nzira yevaya vane upenzi,Neyevaya vanovatevera, vanofarira zvavanotaura. Sera.
14  Vakatarirwa kuenda kuSheori semakwai;Rufu ruchavafudza;Vakarurama vachava nesimba pavari mangwanani,Miviri yavo ichaparara;Mumwe nomumwe wavo achawana Sheori panzvimbo pokuwana nzvimbo yakakwirira yokugara.
15  Zvisinei, Mwari achadzikinura mweya wangu paruoko rweSheori,Nokuti achandigamuchira. Sera.
16  Usatya nokuti mumwe munhu anowana pfuma,Nokuti kukudzwa kweimba yake kunowedzera,
17  Nokuti parufu rwake hapana kana chinhu chaanogona kuenda nacho;Kukudzwa kwake hakuzoendi pamwe chete naye.
18  Nokuti akaramba achikomborera mweya wake muupenyu hwake hwose;(Vanhu vachakurumbidza nokuti unozviitira zvakanaka)
19  Pakupedzisira mweya wake unongosvika kuchizvarwa chemadzitateguru ake.Havazomboonizve chiedza.
20  Kunyange zvazvo munhu wepanyika achikudzwa, iye ari munhu asinganzwisisi,Chokwadi akafanana nemhuka dzakaparadzwa.
125  Vaya vanovimba naJehovhaVakaita seGomo reZiyoni, risingagoni kuzununguswa, asi rinogara nokusingagumi.
2  Jerusarema—zvarakapoteredzwa nemakomo,Saizvozvowo Jehovha akapoteredza vanhu vakeKubvira zvino kusvikira nokusingagumi.
3  Nokuti tsvimbo youmambo yezvakaipa haizorambi ichizorora pamugove wevakarurama,Kuti vakarurama varege kutambanudza maoko avo kuti vaite chero zvakaipa zvipi zvazvo.
4  Haiwa itai zvakanaka, haiwa Jehovha, kune vaya vakanaka,Kunyange kune vaya vane mwoyo yakarurama.
5  Asi vaya vanotsaukira kunzira dzavo dzisina kururama,Jehovha achavabvisa pamwe chete nevanoita zvinhu zvinokuvadza.Israeri achava norugare.
112  Rumbidzai Jah!א [ʼAʹleph]Anofara munhu anotya Jehovha,ב [Behth]Akafarira kwazvo mirayiro yake.
2  Vana vake vachava nesimba panyika.ד [Daʹleth]Chizvarwa chevakarurama chichakomborerwa.
3  Zvinhu zvinokosha nepfuma zviri mumba make;ו [Waw]Kururama kwake kunogara kuripo nokusingaperi.
4  Akapenya murima sechiedza kune vakarurama.ח [Chehth]Ane nyasha nengoni uye akarurama.
5  Munhu ane nyasha neanokweretesa akanaka.י [Yohdh]Anotsigira mabasa ake nokururamisira.
6  Chokwadi hapana nguva yaachazombozununguswa.ל [Laʹmedh]Munhu akarurama achayeukwa nokusingagumi.
7  Haazotyi kunyange mashoko akaipa.נ [Nun]Mwoyo wake wakasimba, wakaitwa kuti uvimbe naJehovha.
8  Mwoyo wake hauzununguki; haazotyi,ע [ʽAʹyin]Kusvikira aona mhandu dzake dziri pasi.
9  Akapa norupo rukuru; akapa varombo.צ [Tsa·dhehʹ]Kururama kwake kunogara nokusingaperi.ק [Qohph]Nyanga yake ichakwidziridzwa nokukudzwa.
10  Munhu akaipa achazviona onetseka kwazvo.ש [Shin]Achageda-geda mazino ake, onyangarika.ת [Taw]Zvinodiwa nevakaipa zvichaparara.
94  Haiwa Mwari anotsiva, Jehovha,Haiwa Mwari anotsiva, penyai!
2  Simukai, haiwa imi Mutongi wenyika.Tsivai vanozvikudza.
3  Vakaipa vachasvika rini, haiwa Jehovha,Vakaipa vachasvika rini vachipembera nomufaro?
4  Vanoramba vachingotaura, vanoramba vachitaura vasingadziviswi;Vanhu vose vanoita zvinhu zvinokuvadza vanoramba vachizvikudza.
5  Vanoramba vachipwanya vanhu venyu, haiwa Jehovha,Uye vanoramba vachitambudza nhaka yenyu.
6  Vanouraya chirikadzi nomutorwa,Uye vanoponda nherera.
7  Vanoramba vachiti: “Jah haaoni;Uye Mwari waJakobho haazvinzwisisi.”
8  Nzwisisai, imi vanhu vasingafungi pakati pevamwe vanhu;Uye imi mapenzi, muchava nenjere riniko?
9  Iye akaisa nzeve, haanganzwi here?Kana kuti Iye akaita ziso, haangatariri here?
10  Iye anoruramisa marudzi, haangatsiuri here,NaIye anodzidzisa vanhu zivo?
11  Jehovha anoziva pfungwa dzevanhu, kuti dzakaita semhepo inofemwa.
12  Anofara murume wamunoruramisa, haiwa Jah,Uye wamunodzidzisa mutemo wenyu,
13  Kuti mumupe runyararo mumazuva edambudziko,Kusvikira munhu akaipa achererwa gomba.
14  Nokuti Jehovha haazoregi vanhu vake,Uyewo haazosiyi nhaka yake.
15  Nokuti zvamakatonga zvichadzokera kune zvakarurama,Uye vose vane mwoyo yakarurama vachazvitevera.
16  Ndiani achasimuka kuti andirwisire vanoita zvakaipa?Ndiani achamira kuti andirwisire vanhu vanoita zvinhu zvinokuvadza?
17  Kudai Jehovha akanga asina kundibatsira,Munguva duku mweya wangu ungadai wakagara wakanyarara zvawo.
18  Pandakati: “Chokwadi tsoka yangu ichadzedzereka,”Mutsa wenyu worudo, haiwa Jehovha, wakaramba uchinditsigira.
19  Pfungwa dzangu dzinonetsa padzakawanda mukati mangu,Kunyaradza kwenyu kwakarezva mweya wangu.
20  Chigaro choumambo chinokonzera nhamo chingashamwaridzana nemi here,Icho chichironga kuti pave nedambudziko chichishandisa murau?
21  Vanorwisa kwazvo mweya womunhu akaruramaUye vanoti ropa reasina mhosva rakaipa.
22  Asi Jehovha achava nzvimbo yakakwirira yakachengeteka nokuda kwangu,Uye Mwari wangu achava dombo rokupotera kwariri.
23  Achavadzorera zvinhu zvavo zvinokuvadzaUye achaita kuti vanyarare nedambudziko ravo.Jehovha Mwari wedu achaita kuti vanyarare.
147  Rumbidzai Jah,Nokuti zvakanaka kuimbira Mwari wedu;Nokuti zvinofadza—kurumbidza kwakakodzera.
2  Jehovha ari kuvaka Jerusarema;Anounganidza vakaparadzirwa vaIsraeri.
3  Anoporesa vakaora mwoyo,Uye anosunga panovarwadza.
4  Anoverenga nyeredzi kuti ingani;Anodzishevedza dzose nemazita adzo.
5  Ishe wedu mukuru uye ane simba guru;Kunzwisisa kwake hakurondedzereki.
6  Jehovha anobatsira vanyoro;Anowisira vakaipa pasi.
7  Imbirai Jehovha muchibvumirana, muchimuonga;Imbirai Mwari wedu norudimbwa,
8  Iye anofukidza matenga nemakore,Iye anogadzirira nyika mvura,Iye anoita kuti uswa hwakasvibirira humere pamakomo.
9  Anopa mhuka zvokudya zvadzo,Pamwe chete nemanyana emakunguo anoramba achishevedzera.
10  Haafariri simba rebhiza,Uyewo haafariri kumhanya kwemakumbo omunhu.
11  Jehovha anofarira vaya vanomutya,Vaya vanomirira mutsa wake worudo.
12  Kudza Jehovha, haiwa iwe Jerusarema.Rumbidza Mwari wako, haiwa iwe Ziyoni.
13  Nokuti akasimbisa mizariro yemagedhi ako;Akakomborera vanakomana vako vari mukati mako.
14  Anoisa rugare munharaunda yako;Anoramba achikugutsa nemafuta egorosi.
15  Anotuma zvaanotaura panyika;Shoko rake rinomhanya kwazvo.
16  Anopa chando sezvaanoita mvere dzemakwai;Anoparadzira mazaya echando sezvinongoitwa madota.
17  Anokanda mvura yake yakaita chando sezvimedu.Ndiani angamira kana chando chake chauya?
18  Anotuma shoko rake ozvinyungudutsa.Anoita kuti mhepo yake ivhuvhute;Mvura inoyerera.
19  Anozivisa Jakobho shoko rake,Uye Israeri mirau yake nezvaakatonga.
20  Haana kuitira chero rudzi rupi zvarwo saizvozvo;Kana zviri zvaakatonga, havana kuzviziva.Rumbidzai Jah!
64  Haiwa Mwari, inzwai inzwi rangu pakunetseka kwangu.Chengetedzai upenyu hwangu pakutyisa kwomuvengi.
2  Ndivanzei pane zvakavanzika zvinotaurwa nevanhu vanoita zvakaipa,Pamheremhere yevanhu vanoita zvinhu zvinokuvadza,
3  Vakarodza rurimi rwavo kuti ruve sebakatwa,Vakakunga miseve yavo, iko kutaura kunoshungurudza,
4  Kuti vapfure mumwe munhu asina chaanopomerwa vari munzvimbo dzakavanda.Vanongoerekana vamupfura uye havatyi.
5  Vanoomerera pakutaura zvakaipa;Vanotaura pamusoro pokuvanza zviteyeso.Vanoti: “Ndiani anozviona?”
6  Vanoramba vachitsvaka zvinhu zvisina kururama;Vanoviga zano rokuchenjera rakanyatsorongwa,Uye nhengo yomukati yomumwe nomumwe, kunyange mwoyo wake, zviri mukatikati.
7  Asi Mwari achangoerekana avapfura nomuseve.Vanoguma vava nezvironda,
8  Vanoita kuti mumwe agumburwe.Asi rurimi rwavo runovarwisa pachavo.Vose vanovatarira vachadzungudza misoro yavo,
9  Vanhu vose vepanyika vachatya;Uye vachataura nezvebasa raMwari,Vachanzwisisa basa rake.
10  Munhu akarurama achafara muna Jehovha uye achapotera kwaari;Vose vakarurama mumwoyo vachazvirumbidza.
81  Haiwa shevedzerai nomufaro kuna Mwari, iye simba redu;Shevedzerai mukukunda kuna Mwari waJakobho.
2  Shaurai rwiyo mutore gandira,Rudimbwa runofadza pamwe chete nechiridzwa chine tambo.
3  Ridzai hwamanda pakugara kwomwedzi;Pajenaguru, nokuda kwezuva romutambo wedu.
4  Nokuti ndiwo murau waIsraeri,Zvakatongwa naMwari waJakobho.
5  Akauisa pana Josefa kuti uve chiyeuchidzo,Paakanga achifamba panyika yeIjipiti.Ndakaramba ndichinzwa mutauro wandakanga ndisingazivi.
6  “Ndakabvisa pfudzi rake pamutoro;Maoko ake haana kubata tswanda.
7  Wakashevedzera uchitambudzika, ini ndikakununura;Ndakakupindura ndiri munzvimbo yakavanda yokutinhira.Ndakakuongorora uri pamvura yeMeribha. Sera.
8  Inzwai, haiwa imi vanhu vangu, uye ndichakupupurirai,Haiwa imi vaIsraeri, kana mukanditeerera.
9  Pakati penyu hapazovi namwari wokumwe;Hamuzokotamiri mwari wokune imwe nyika.
10  Ini Jehovha, ndini Mwari wenyu,Akakubudisai munyika yeIjipiti.Shamai miromo yenyu kwazvo, uye ini ndichaizadza.
11  Asi vanhu vangu havana kuteerera inzwi rangu;Israeri haana kumboratidza kuti anondida.
12  Naizvozvo ndakavarega vachifamba mukuoma kwemwoyo yavo;Vakaramba vachifamba maererano nemazano avo.
13  Haiwa, kudai vanhu vangu vainditeerera,Haiwa, kudai Israeri aizofamba munzira dzangu!
14  Ndaizokunda vavengi vavo zviri nyore,Ndaizorova mhandu dzavo noruoko rwangu.
15  Vaya vanovenga Jehovha kwazvo, vachauya kwaari vachidedera,Nguva yavo ichavapo nokusingagumi.
16  Acharamba achivadyisa gorosi rakanaka kwazvo,Ndichakugutsa nouchi hunobva mudombo.”
78  Haiwa imi vanhu vangu, teererai mutemo wangu;Rerekerai nzeve dzenyu kune zvinotaurwa nomuromo wangu.
2  Ndichashama muromo wangu ndichitaura chirevo;Ndichaita kuti zvirahwe zvekare kare zvibude,
3  Zvatakanzwa nezvatinoziva,Zvakarondedzerwa kwatiri nemadzibaba edu;
4  Zvatisingavanziri vanakomana vavo,Tichizvirondedzerawo kuchizvarwa chichauya,Kurumbidzwa kwaJehovha nesimba rakeNezvinhu zvake zvinoshamisa zvaakaita.
5  Akamutsa chiyeuchidzo pakati paJakobho,Akaisa mutemo pakati paIsraeri,Zvinhu zvaakarayira madzitateguru edu,Kuti zvizivikanwe nevanakomana vawo;
6  Kuti chizvarwa chaizouya, ivo vanakomana vaizoberekwa, vazvizive,Kuti vasimuke vazvirondedzere kuvanakomana vavo,
7  Kuti vavimbe naMwariUye varege kukanganwa mabasa aMwari asi kuti vachengete mirayiro yake.
8  Havafaniri kuita semadzitateguru avo,Chizvarwa chakanga chakasindimara uye chaipandukira,Chizvarwa chakanga chisina kugadzirira mwoyo wachoUye chakanga chiine mafungiro asina kuvimbika kuna Mwari.
9  Vanakomana vaEfremu, kunyange vaiva vanhu vanopfura nouta,Vakadzoka shure pazuva rokurwa.
10  Havana kuchengeta sungano yaMwari,Uye vakaramba kufamba mumutemo wake.
11  Vakatangawo kukanganwa zvaakaitaNemabasa ake anoshamisa aakavaratidza.
12  Akanga aita zvinoshamisa pamberi pemadzitateguru avoMunyika yeIjipiti, imo munyika yeZoani.
13  Akakamura gungwa, kuti avayambutse,Akamisa mvura sedziva.
14  Akaramba achivatungamirira negore masikatiUye usiku hwose nechiedza chomoto.
15  Akatsemura matombo murenje,Kuti avanwise mvura zhinji semvura yepakadzika.
16  Akabudisa hova muibweUye akaita kuti mvura iyerere sezvinoita nzizi.
17  Asi ivo vakaramba vachimutadziraNokupandukira Wokumusorosoro munzvimbo isina mvura;
18  Vakaedza Mwari mumwoyo mavoNokukumbirira mweya yavo zvokudya.
19  Naizvozvo vakatanga kutaura zvakaipa nezvaMwari.Vakati: “Mwari anokwanisa kugadzira tafura yezvokudya murenje here?”
20  Tarirai! Akarova domboKuti mvura iyerere uye hova dzifashamire.“Anokwanisawo kupa chingwa here,Kana kuti anokwanisawo kugadzirira vanhu vake zvokudya here?”
21  Ndokusaka Jehovha akazvinzwa, akashatirwa kwazvo;Moto wakabatidzirwa Jakobho,Uye akatsamwirawo Israeri kwazvo.
22  Nokuti havana kutenda muna Mwari,Havana kuvimba nokuponesa kwaanoita.
23  Akarayira matenga ane makore kumusoro,Akavhura masuo okudenga.
24  Akaramba achivanayisira mana kuti vadye,Akavapa zviyo zvokudenga.
25  Vanhu vakadya chingwa chevane simba;Akavatumira zvokudya kusvikira vaguta.
26  Akaita kuti mhepo yokumabvazuva ivhuvhute kumatengaUye akaita kuti mhepo yokumaodzanyemba ivhuvhute nesimba rake.
27  Akanayisa zvokudya pamusoro pavo seguruva,Nezvisikwa zvinobhururuka sejecha remakungwa.
28  Akaramba achizviwisira pakati pomusasa wake,Kumativi ose etebhenekeri dzake.
29  Vakadya vakaguta kwazvo,Uye akavaunzira zvavaida.
30  Vakanga vasati varega zvavaida,Zvokudya zvavo pazvakanga zvichiri mumuromo mavo,
31  Mwari paakavatsamwira.Akauraya vakasimba vavo;Uye akawisa majaya aIsraeri.
32  Pasinei neizvi zvose vakatadzazveUye havana kutenda mabasa ake anoshamisa.
33  Naizvozvo akagumisa mazuva avo semhepowo zvayo inofemwa,Uye makore avo nenyonganyonga.
34  Paaivauraya kazhinji, ivo vaimutsvakawo,Uye vaidzoka, votsvaka Mwari.
35  Vakatanga kuyeuka kuti Mwari aiva Dombo ravo,Uye kuti Mwari Wokumusorosoro aiva Mutsivi nokuda kwavo.
36  Vakaedza kumunyengedza nomuromo wavo;Vakaedza kumurevera nhema norurimi rwavo.
37  Mwoyo yavo yakanga isina kuvimbika kwaari;Havana kuva vakatendeka kusungano yake.
38  Asi iye aiva nengoni; aifukidza kukanganisa orega kuparadza.Kazhinji aidzora hasha dzake,Aisamutsa hasha dzake dzose.
39  Akaramba achiyeuka kuti vakanga vari venyama,Kuti simba roupenyu riri kubuda uye haridzoki.
40  Vaimupandukira kazhinji sei murenje,Vaimurwadzisa sei mugwenga!
41  Asi vaiedza Mwari vamuedzazve,Uye vakarwadzisa Mutsvene waIsraeri.
42  Havana kuyeuka ruoko rwake,Zuva raakavadzikinura pamhandu,
43  Maitiro aakaita zviratidzo zvake muIjipitiNezvishamiso zvake munyika yeZoani;
44  Machinjiro aakaita migero yavo yaNire kuti ive ropa,Zvokuti vaisagona kunwa mvura inobva muhova dzavo.
45  Akavatumira mbuo, kuti dzivadye;Nematatya, kuti iwo avaparadze.
46  Akapa mapete zvibereko zvavo,Akapa mhashu zvavakashandira zvakaoma.
47  Akauraya mizambiringa yavo nechimvuramabweNemitsamvi yavo nechimvuramabwe chikuru.
48  Akaurayisa mhuka dzavo dzokutakurisa zvinhu nechimvuramabweUye akaurayisa zvipfuwo zvavo nefivha huru.
49  Akavatumira hasha dzake huru,Kushatirwa kukuru nokutsamwa nokutambudzika,Mapoka engirozi achiunza dambudziko.
50  Akagadzirira kutsamwa kwake gwara.Haana kudzivirira mweya yavo kuti irege kufa;Akagamuchidzawo upenyu hwavo kudenda.
51  Akazouraya matangwe ose muIjipiti,Kutanga kwesimba ravo rokubereka mumatende aHamu.
52  Pashure paizvozvo akaita kuti vanhu vake vabve semakwai,Akavatungamirira murenje seboka rezvipfuwo.
53  Akaramba achivatungamirira vakachengeteka, uye havana kutya;Uye gungwa rakafukidza vavengi vavo.
54  Akavasvitsa kunharaunda yake tsvene,Iyi nzvimbo ine makomo yakawanikwa noruoko rwake rworudyi.
55  Akadzinga marudzi nokuda kwavo zvishoma nezvishoma,Akavagovera nhaka achishandisa tambo yokuyeresa,Zvokuti akaita kuti madzinza aIsraeri agare mumisha yawo.
56  Zvino vakatanga kuedza uye kupandukira Mwari Wokumusorosoro,Havana kuchengeta zviyeuchidzo zvake.
57  Vakarambawo vachidzoka shure, vachinyengera semadzibaba avo;Vakatendeuka, vakaita souta hwakadhamba.
58  Vakaramba vachimugumbura nenzvimbo dzavo dzakakwirira,Uye vakaramba vachiita kuti anzwe godo nemifananidzo yavo yakavezwa.
59  Mwari akazvinzwa, akashatirwa kwazvo,Naizvozvo akasema Israeri kwazvo.
60  Akazosiya tebhenekeri yokuShiro,Tende raaigara ari pakati pevanhu vepanyika.
61  Akaita kuti simba rake ritapweUye runako rwake akaruisa muruoko rwemhandu.
62  Akaramba achigamuchidza vanhu vake kubakatwa,Akashatirirwa nhaka yake kwazvo.
63  Majaya ake akapiswa nomoto,Mhandara dzake hadzina kurumbidzwa.
64  Vapristi vake vakaurayiwa nebakatwa,Chirikadzi dzavo hadzina kusvimha misodzi.
65  Jehovha akabva amuka somunhu akanga akarara,Somunhu ane simba ari kupengenuka pawaini.
66  Akauraya mhandu dzake achibva neshure;Akaita kuti vazvidzwe nokusingagumi.
67  Akaramba tende raJosefa;Uye haana kusarudza dzinza raEfremu.
68  Asi akasarudza dzinza raJudha,Iro Gomo reZiyoni, raaida.
69  Akatanga kuvaka nzvimbo yake tsvene sezvinoitwa nzvimbo dzakakwirira,Senyika yaakasimbisa nokusingagumi.
70  Naizvozvo akasarudza Dhavhidhi mushumiri wake,Akamutora kumatanga emakwai.
71  Achibva kwaaifudza nhunzvi dzinoyamwisaIye akamuunza kuti ave mufudzi waJakobho, ivo vanhu vakeNowaIsraeri, iyo nhaka yake.
72  Akavafudza maererano nokururama kwomwoyo wake,Uye akavatungamirira nounyanzvi hwemaoko ake.
8  Haiwa Jehovha Ishe wedu, zita renyu iguru sei panyika pose,Imi mune kukudzwa kunorondedzerwa kumusoro kwematenga!
2  Makaita kuti mumuromo mevana nevanoyamwa mubude simba,Nokuda kwevaya vanokuvengai,Kuti muregedzese muvengi neanotsiva.
3  Pandinoona matenga enyu, iwo mabasa eminwe yenyu,Mwedzi nenyeredzi zvamakagadzira,
4  Munhuwo zvake chiiko zvamunomufunga,Nomwanakomana womunhu wepanyika zvamunomutarisira?
5  Makamuitawo akaderera zvishoma pane vakaita savanamwari,Mukabva mamushongedza kukudzwa nokubwinya.
6  Munoita kuti atonge mabasa emaoko enyu;Makaisa zvose pasi petsoka dzake:
7  Makwai nembudzi nenzombe, zvose hazvo,Uyewo mhuka dzomusango,
8  Shiri dzokudenga nehove dzomugungwa,Zvose zvinopfuura nomumakwara emakungwa.
9  Haiwa Jehovha Ishe wedu, zita renyu iguru sei munyika yose!
72  Haiwa Mwari, ipai mambo zvamakatonga,Uye ipai mwanakomana wamambo kururama kwenyu.
2  Ngaarwire mhosva yevanhu venyu nokururamaNeyevanotambudzika venyu nezvamakatonga.
3  Makomo nezvikomo ngazviendesere vanhu rugare,Runowanikwa nokururama.
4  Ngaatongere vanhu vanotambudzika,Ngaaponese vanakomana vomurombo,Ngaapwanye anobiridzira.
5  Vachakutyai chero bedzi kuine zuva,Uye kuine mwedzi kwezvizvarwa nezvizvarwa.
6  Achaburuka semvura inonaya pauswa hwakachekwa,Semvura zhinji inonyorovesa nyika.
7  Mumazuva ake, munhu akarurama achamera,Uye rugare rukuru ruchavapo kusvikira mwedzi usisipo.
8  Achatonga vanhu kubvira kugungwa kusvikira kugungwaUye kubvira kuRwizi kusvikira kumigumo yenyika.
9  Vagari vomunzvimbo dzisina mvura vachamukotamira,Vavengi vake vachananzva guruva.
10  Madzimambo eTashishi neezvitsuwa—Acharipa muripo.Madzimambo eShebha neeSebha—Achauya nechipo.
11  Madzimambo ose achamugwadamira;Marudzi ose achamushumira.
12  Nokuti iye achanunura murombo anochemera kubatsirwa,Pamwe chete nomunhu anotambudzika nomunhu wose asina mubatsiri.
13  Achanzwira tsitsi munhu akaderera nomurombo,Uye achaponesa mweya yevarombo.
14  Achadzikinura mweya yavo pakudzvinyirirwa nepakuitirwa zvechisimba,Ropa ravo richava rinokosha mumaziso ake.
15  Iye ngaararame, uye ngaapiwe imwe ndarama yokuShebha.Ngaanyengetererwe nguva dzose;Ngaarumbidzwe zuva rose.
16  Panyika pachava nezviyo zvizhinji kwazvo;Zvichafashukira pamusoro pemakomo.Michero yake ichaita sezvakaita iri muRebhanoni,Vaya vanobva muguta vachatumbuka sezvinoita zvinomera panyika.
17  Zita rake ngarivepo nokusingagumi;Zita rake ngariwedzere zuva parinenge riripo,Ivo ngavazvikomborere nomaari;Marudzi ose ngaamuti anofara.
18  Jehovha Mwari, Mwari waIsraeri, ngaarumbidzwe,Iye oga ari kuita mabasa anoshamisa.
19  Zita rake rinokudzwa ngarirumbidzwe nokusingagumi,Kubwinya kwake ngakuzadze nyika yose.Ameni uye Ameni.
20  Minyengetero yaDhavhidhi, mwanakomana waJese, yaguma.
69  Ndiponesei, haiwa Mwari, nokuti mvura yasvika kumweya wangu chaiko.
2  Ndanyura mumatope akadzika, musina nzvimbo yokumira.Ndapinda mumvura yakadzika,Rukova runoyerera rwandikukura.
3  Ndaneta nokushevedzera kwangu;Pahuro pangu pashoshoma.Maziso angu aneta ndakamirira Mwari wangu.
4  Vaya vanondivenga pasina chikonzero vava vazhinji kupfuura bvudzi romusoro wangu.Vaya vari kuita kuti ndinyarare, vachiva vavengi vangu pasina chikonzero, vava vazhinji.Ndakabva ndadzorera zvandakanga ndisina kutora nougororo.
5  Haiwa Mwari, imi munoziva upenzi hwangu,Hamuna kuvanzirwa kukanganisa kwangu.
6  Haiwa, vaya vanotarira kwamuri ngavarege kunyadziswa nokuda kwangu,Haiwa Changamire Ishe, Jehovha wemauto.Haiwa, vaya vanokutsvakai ngavarege kunyadziswa nokuda kwangu,Haiwa Mwari waIsraeri.
7  Nokuti ndakazvidzwa nokuda kwenyu,Kunyara kwakafukidza chiso changu.
8  Ndakaparadzaniswa nehama dzangu,Ndakava munhu wokune imwe nyika kuvanakomana vaamai vangu.
9  Nokuti kushingairira imba yenyu kwandipedza,Kuzvidza kwevaya vanokuzvidzai kwakawira pandiri.
10  Ndakachema nokutsanya kwomweya wangu,Asi zvakava kuzvidzwa kwandiri.
11  Pandakaita kuti masaga ave zvipfeko zvangu,Ndakabva ndava chirevo kwavari.
12  Vaya vanogara pagedhi vakatanga kutaura nezvangu,Vanonwa doro rinodhaka vakaimba nezvangu munziyo dzavo.
13  Asi ini, haiwa Jehovha, ndakanyengetera kwamuri,Panguva yakakodzera, haiwa Mwari.Nokuwanda kwomutsa wenyu worudo, ndipindurei nechokwadi choruponeso rwenyu.
14  Ndinunurei mumatope, kuti ndirege kunyura.Haiwa, dai ndikanunurwa pane vaya vanondivenga nepamvura yakadzika.
15  Haiwa, rukova rune mvura inoyerera ngarurege kundikukura,Nzvimbo yakadzika ngairegewo kundimedza,Tsime ngariregewo kundivhariramo.
16  Ndipindurei, haiwa Jehovha, nokuti mutsa wenyu worudo wakanaka.Tendeukirai kwandiri maererano nokuwanda kwengoni dzenyu,
17  Regai kuvanzira mushumiri wenyu chiso chenyu.Nokuti ndiri kutambudzika kwazvo, kurumidzai kundipindura.
18  Uyai pedyo nomweya wangu, ununurei;Ndidzikinurei nokuda kwevavengi vangu.
19  Imi munoziva kuzvidzwa kwangu nenyadzi dzangu nokunyadziswa kwangu.Vose vanondivenga vari pamberi penyu.
20  Kuzvidza kwakaputsa mwoyo wangu, ronda racho harirapiki.Ndakaramba ndichitarisira kuti mumwe munhu anzwe tsitsi, asi pakanga pasina;Ndichitarisira vanyaradzi, asi handina wandakawana.
21  Asi vakandipa muti une muchetura kuti zvive zvokudya zvangu,Uye pandainzwa nyota vakaedza kundinwisa vhiniga.
22  Tafura yavo yezvokudya iri pamberi pavo ngaive chiteyeso,Zvinhu zvokugarika kwavo ngazvive musungo.
23  Maziso avo ngaave nerima kuti arege kuona;Itai kuti muhudyu mavo mugare muchigweda-gweda.
24  Dururirai kutsamwa kwenyu pavari,Hasha dzenyu huru ngadzivabate.
25  Musasa wavo une rusvingo ngauve dongo;Ngaparege kuva nomunhu anogara mumatende avo.
26  Nokuti vakatevera uya wamakarova,Uye vanoramba vachirondedzera kurwadziwa kwevaya vamakabaya.
27  Isai kukanganisa pamusoro pokukanganisa kwavo,Ngavarege kupinda mukururama kwenyu.
28  Ngavadzimwe mubhuku revapenyu,Ngavarege kunyorwa imomo pamwe chete nevakarurama.
29  Asi ini ndinotambudzika uye ndinorwadziwa.Haiwa Mwari, ruponeso rwenyu ngarundidzivirire.
30  Ndicharumbidza zita raMwari norwiyo,Ndichamukudza nokuonga.
31  Izvi zvichafadzawo Jehovha kupfuura nzombe,Kupfuura nzombe duku ine nyanga, ine mahwanda akaparadzana.
32  Vanyoro vachazviona; ivo vachafara.Imi muri kutsvaka Mwari, mwoyo yenyu ngairambewo iri mipenyu.
33  Nokuti Jehovha anoteerera varombo,Chokwadi haazozvidzi vasungwa vake.
34  Denga nenyika ngazvimurumbidze,Makungwa nezvinhu zvose zvinofamba-famba mazviri.
35  Nokuti Mwari achaponesa ZiyoniUye achavaka maguta aJudha;Ivo vachagara imomo voita kuti ive yavo.
36  Vana vevashumiri vake vachaigara nhaka,Vaya vanoda zita rake ndivo vachagara mairi.
30  Ndichakukudzai, haiwa Jehovha, nokuti makandisimudzaUye hamuna kuita kuti vavengi vangu vafare pamusoro pangu.
2  Haiwa Jehovha Mwari wangu, ndakakuchemerai kuti ndibatsirwe, mukandiporesa.
3  Haiwa Jehovha, makabudisa mweya wangu muSheori;Makaita kuti ndirambe ndiri mupenyu, kuti ndirege kuenda kugomba.
4  Imbirai Jehovha, haiwa imi vakavimbika vake,Ongai chiyeuchidzo chake chitsvene;
5  Nokuti kutsamwirwa naye ndokwenguva pfupi,Kufarirwa naye ndekwoupenyu hwose.Kusvimha misodzi kungavapo manheru, asi mangwanani kunova nokushevedzera kwokufara.
6  Ini pandakanga ndakagara zvakanaka ndakati:“Handichazombozununguswi.”
7  Haiwa Jehovha, makaita kuti gomo rangu rimire nesimba nokuti maindifarira.Makavanza chiso chenyu; ndikava munhu anonetseka.
8  Haiwa Jehovha, ndakaramba ndichishevedzera kwamuri;Uye ndakaramba ndichiteterera Jehovha kuti andinzwire nyasha.
9  Ropa rangu rinobatsirei pandinoburukira mugomba?Guruva ringakurumbidzai here? Ringataura nezvechokwadi chenyu here?
10  Inzwai, haiwa Jehovha, mundinzwire nyasha.Haiwa Jehovha, ivai mubatsiri wangu.
11  Makachinja kuchema kwangu kuti kuve kutamba;Makasunungura masaga angu, uye munoramba makandisunga nokufara,
12  Kuitira kuti kukudzwa kwangu kukuimbirei uye kurege kunyarara.Haiwa Jehovha Mwari wangu, ndichakurumbidzai nokusingagumi.
16  Ndichengetei, haiwa Mwari, nokuti ndakapotera kwamuri.
2  Ndakati kuna Jehovha: “Ndimi Jehovha; kunaka kwangu hakubatsiri imi,
3  Asi vatsvene vari munyika.Ivo, kunyange vakuru vacho, ndivo vandinofarira kwazvo.”
4  Marwadzo anowandira vaya vanokurumidza kutevera mumwe munhu.Handizodururi zvinopiwa zvavo zvinonwiwa zveropa,Handizotakuri mazita avo pamiromo yangu.
5  Jehovha ndiye chikamu chomugove wangu wandakapiwa nechekapu yangu.Makabata zvakasimba mugove wangu.
6  Tambo dzokuyeresa dzakandiyerera nzvimbo dzinofadza.Chokwadi, nzvimbo yangu inondifadza.
7  Ndicharumbidza Jehovha, akandipa zano.Chokwadi, itsvo dzangu dzakandiruramisa usiku.
8  Ndakaisa Jehovha pamberi pangu nguva dzose.Nokuti ari kuruoko rwangu rworudyi, handizozununguswi.
9  Naizvozvo mwoyo wangu unofara, uye kukudzwa kwangu kunongofara.Nyama yangu ichagarawo yakachengeteka.
10  Nokuti hamuzosiyi mweya wangu muSheori.Hamuzobvumiri akavimbika wenyu kuti aone gomba.
11  Muchaita kuti ndizive gwara roupenyu.Kufara kunogutsa kuri pamberi pechiso chenyu;Kuruoko rwenyu rworudyi kune zvinofadza nokusingaperi.
96  Imbirai Jehovha rwiyo rutsva.Imbirai Jehovha, imi vanhu vose vepanyika.
2  Imbirai Jehovha, rumbidzai zita rake.Zuva nezuva zivisai mashoko akanaka okuponesa kwaanoita.
3  Zivisai kukudzwa kwake pakati pemarudzi,Nemabasa ake anoshamisa pakati pemarudzi ose.
4  Nokuti Jehovha mukuru uye anofanira kurumbidzwa kwazvo.Anotyisa kupfuura vamwe vanamwari vose.
5  Nokuti vanamwari vose vemamwe marudzi ndivanamwari vasina zvavanobatsira;Asi Jehovha, ndiye akasika matenga.
6  Kukudzwa nokubwinya zviri pamberi pake;Simba norunako zviri munzvimbo yake tsvene.
7  Ipai Jehovha, haiwa imi mhuri dzemamwe marudzi,Ipai Jehovha kukudzwa nesimba.
8  Ipai Jehovha kukudzwa kwezita rake;Takurai chipo mupinde muzvivanze zvake.
9  Kotamirai Jehovha makashonga zvishongo zvitsvene;Rwadziwai kwazvo nokuda kwake, imi vanhu vose vepanyika.
10  Itii pakati pemarudzi: “Jehovha ava mambo.Nyika inobereka inosimbiswa kwazvo zvokuti haigoni kuzununguswa.Iye acharwira mhosva yemarudzi mukururama.”
11  Matenga ngaafare, nenyika ngaifare.Gungwa ngaritinhire pamwe chete nezvizere mariri.
12  Sango ngaripembere nomufaro pamwe chete nezvose zviri mariri.Uyewo miti yose yomusango ngaifare kwazvo
13  Pamberi paJehovha. Nokuti auya;Nokuti auya kuzotonga nyika.Achatonga nyika inobereka nokururamaUye achatonga marudzi nokutendeka kwake.
35  Haiwa Jehovha, nditongerei mhosva yangu nevanopikisana neni;Rwisanai nevaya vari kurwa neni.
2  Batai nhoo duku nenhoo huru,Simukai mundibatsire,
3  Vhomorai pfumo negano kuti musangane nevaya vari kunditevera.Itii kumweya wangu: “Ndiri ruponeso rwako.”
4  Vaya vari kuvhima mweya wangu ngavanyadziswe vaninipiswe.Vaya vari kundirongera dambudziko ngavadzoswe vatsverudzwe.
5  Ngavaite sehundi iri kupeperetswa nemhepo,Ngirozi yaJehovha ngaivasunde.
6  Nzira yavo ngaive rima uye nzvimbo dzinotsvedza,Ngirozi yaJehovha ngaivatevere.
7  Nokuti vakandiisira gomba ravo rine mambure panzvimbo yakavanda pasina chikonzero;Vakaricherera mweya wangu pasina chikonzero.
8  Kuparara ngakuuye paari iye asingazivi,Mambure ake aakaviga ngaamubate;Ngaawire maari aparare.
9  Asi mweya wangu ngaufarire Jehovha;Ngaupembere nomufaro muruponeso rwake.
10  Mapfupa angu ose ngaati:“Haiwa Jehovha, ndiani aripo akafanana nemi,Anorwira munhu anotambudzika kune uya akasimba kumupfuura,Uye anorwira munhu anotambudzika nomurombo kune uya anomubira?”
11  Zvapupu zvinoita zvechisimba zvinosimuka;Zvinondibvunza zvandisingazivi.
12  Zvinondipa mubayiro wezvakaipa nokuda kwezvakanaka,Iko kurasikirwa kwomweya wangu.
13  Asi ini, pavakarwara, zvipfeko zvangu zvaiva masaga,Ndakatambudza mweya wangu nokutsanya,Munyengetero wangu waizodzoka pachipfuva changu.
14  Kunyange yaiva shamwari, kunyange yaiva hama yangu,Ndakafamba-famba somunhu anochema amai.Ndakakotama, ndasuruvara.
15  Asi ivo vakafarira kukamhina kwangu, vakaungana;Vakandiunganira kuti vandirwise,Vachindirova ndisingazvizivi;Vakandibvambura-bvambura uye havana kuramba vakanyarara.
16  Pavaseki vakatsauka nokuda kwekekePaiva nokugeda-geda mazino avo kwavaindiitira.
17  Haiwa Jehovha, mucharamba muchizviona kusvikira rini?Dzosai mweya wangu pakuparadza kwavo,Iwo mweya wangu mumwe chete pavana veshumba vava nezenze.
18  Ndichakurumbidzai muungano huru;Ndichakurumbidzai pakati pevanhu vazhinji.
19  Haiwa, dai vaya vanondivenga pasina chikonzero vakarega kufara pamusoro pangu;Vaya vanondivenga pasina chikonzero, ngavarege kuchonya ziso.
20  Nokuti havatauri zvorugare;Asi kuvanhu vakanyarara vomunyikaVanoramba vachironga zvinhu zvounyengeri.
21  Vanondishamisira muromo wavo kwazvo.Vakati: “Tsvatu waro! Tsvatu waro! Maziso edu azviona.”
22  Mazviona, haiwa Jehovha. Musaramba makanyarara.Haiwa Jehovha, musaramba muri kure neni.
23  Mukai, mumukire kundiruramisira,Haiwa Mwari wangu Jehovha, mukirai mhosva yangu.
24  Nditongei maererano nokururama kwenyu, haiwa Jehovha Mwari wangu,Ngavarege kufara pamusoro pangu.
25  Haiwa, ngavarege kuti mumwoyo mavo: “Tsvatu waro, ndizvo zvaidiwa nemweya yedu!”Ngavarege kuti: “Tamumedza.”
26  Vose ivavo ngavanyadziswe uye vatsverudzweVanofarira dambudziko rangu.Vaya vari kuzvitutumadza kwazvo kwandiri ngavafukidzwe nenyadzi nokuzvidzwa.
27  Vaya vari kufarira kururama kwangu, ngavashevedzere nomufaro vafarisise,Ngavarambe vachiti:“Jehovha ngaakudzwe, iye anofarira rugare rwomushumiri wake.”
28  Rurimi rwangu ngarutaure kururama kwenyu nenzwi riri pasi,Nezvokurumbidzwa kwenyu zuva rose.
18  Haiwa Jehovha, imi simba rangu, ndichakudai kwazvo.
2  Jehovha ndiye ibwe rangu nenhare yangu noMupukunyutsi wangu.Mwari wangu ndiye dombo rangu. Ndichapotera kwaari,Ndiye nhoo yangu nenyanga yangu yoruponeso, nzvimbo yangu yakakwirira yakachengeteka.
3  Ndichashevedzera kuna Iye anofanira kurumbidzwa, iye Jehovha,Ndichaponeswa pavavengi vangu.
4  Tambo dzorufu dzakandikomba;Mafashamo anongoerekana avapo evanhu pasina akarambawo achindityisa.
5  Tambo dzeSheori dzakandikomba;Misungo yorufu yakanangana neni.
6  Ndakaramba ndichidana kuna Jehovha ndichitambudzika,Ndakaramba ndichichemera Mwari wangu kuti ndibatsirwe.Akanzwa inzwi rangu ari mutemberi yake,Kuchema kwangu ndiri pamberi pake kuti ndibatsirwe kwakabva kwasvika munzeve dzake.
7  Nyika yakatanga kuzununguka uye kudedera,Nheyo dzemakomo dzakazununguswa,Dzakaramba dzichizunungukira mberi neshure nokuti akanga atsamwiswa.
8  Utsi hwakakwira huchibva mumhino dzake, moto waibva mumuromo make wakaramba uchiparadza;Mazimbe akapfuta achibva kwaari.
9  Akakotamisa matenga, akaburuka.Zarima raiva pasi petsoka dzake.
10  Akauya akatasva kerubhi achibhururuka,Akauya achibhururuka ari pamapapiro omudzimu.
11  Akabva aita kuti rima rive nzvimbo yake yokuvanda,Rakamukomba sedumba rake,Mvura yakasviba, makore matema.
12  Nokupenya kwaiva pamberi pake, makore ake akapfuura,Chimvuramabwe nemarasha omoto aibvira.
13  Jehovha akatanga kutinhira ari kumatenga,Wokumusorosoro akaita kuti inzwi rake rinzwike,Chimvuramabwe nemarasha omoto aibvira.
14  Akaramba achituma miseve yake, kuti avaparadzire;Akatumira mheni, kuti avavhiringidze.
15  Pasi pemvura pakaonekwa,Nheyo dzenyika inobereka dzakaiswa pachenaNokutuka kwenyu, haiwa Jehovha, nemhepo yokufema kwemhino dzenyu.
16  Aitumira ruoko rwake kubva kumusoro, ainditora,Aindibudisa mumvura zhinji.
17  Aindinunura pamuvengi wangu ane simba,Pane vaya vaindivenga; nokuti vakanga vakasimba kundipfuura.
18  Vakaramba vachindivinga muzuva renjodzi yangu,Asi Jehovha akava mutsigiri wangu.
19  Akandibudisa, akandiisa munzvimbo yakakura;Aindinunura, nokuti akanga andifarira.
20  Jehovha anondipa mubayiro unoenderana nokururama kwangu;Anondiripa zvinoenderana nokuchena kwemaoko angu.
21  Nokuti ndakachengeta nzira dzaJehovha,Handina kusiya Mwari wangu nokuita zvakaipa.
22  Nokuti zvose zvaakatonga zviri pamberi pangu,Uye handizobvisi mirau yake kwandiri.
23  Ndichava asina mhosva kwaari,Ndicharamba ndisingakanganisi.
24  Jehovha ngaandiripe zvinoenderana nokururama kwangu,Zvinoenderana nokuchena kwemaoko angu pamberi pake.
25  Muchava akavimbika kune akavimbika;Hamuzowaniriwo mhosva murume asina mhosva;
26  Muchava akachena kumunhu anoramba akachena;Muchava asina kururama kumunhu asina kururama;
27  Nokuti muchaponesa vanhu vanotambudzika;Asi muchaderedza maziso anozvikudza.
28  Nokuti imi muchabatidza rambi rangu, haiwa Jehovha;Mwari wangu achaita kuti rima rangu ripenye.
29  Nokuti nemi ndinogona kumhanyira boka revapambi;NaMwari wangu ndinogona kukwira rusvingo.
30  Kana ari Mwari wechokwadi, nzira yake yakakwana;Shoko raJehovha rakanatswa.Iye inhoo kuna vose vanopotera kwaari.
31  Nokuti ndiani mumwe Mwari aripo kunze kwaJehovha?Nderipi rimwe dombo riripo kunze kwaMwari wedu?
32  Mwari wechokwadi Ndiye anondisunga kwazvo nesimba,Achaita kuti nzira yangu ive yakakwana,
33  Achiita kuti tsoka dzangu dzive sedzenondo hadzi,Anoita kuti ndirambe ndakamira panzvimbo dzakanyanya kukwirira kwandiri.
34  Anodzidzisa maoko angu hondo,Maoko angu akunga uta hwemhangura.
35  Muchandipa nhoo yenyu yoruponeso,Ruoko rwenyu rworudyi ruchanditsigira,Kuzvininipisa kwenyu kuchaita kuti ndive mukuru.
36  Muchagadzira nzvimbo yakakura zvakakwana pasi pangu nokuda kwetsoka dzangu,Zviziso zvemakumbo angu hazvizogwedi-gwedi.
37  Ndichatevera vavengi vangu ndovabata;Handizodzoki kusvikira vaparadzwa.
38  Ndichavagura-gura zvokuti havazokwanisi kusimuka;Vachawira pasi petsoka dzangu.
39  Muchandisunga nesimba nokuda kwehondo;Muchaita kuti vaya vanondimukira vawire pasi pangu.
40  Muchaita kuti vavengi vangu vandifuratire votiza;Vaya vanondivenga kwazvo, ndichaita kuti vanyarare.
41  Vanochemera kubatsirwa, asi hapana muponesi,Vanochema kuna Jehovha, asi chokwadi haavapinduri.
42  Ndichavakuya-kuya kusvikira vatsetseka seguruva riri kupeperetswa nemhepo;Ndichavadurura sematope omumigwagwa.
43  Muchandipukunyutsa pakutsvakirwa mhosva nevanhu.Muchandigadza kuti ndive mukuru wemarudzi.Vanhu vandisina kuziva—vachandishandira.
44  Vachanditeerera vangonzwa runyerekupe;Vokune dzimwe nyika vachauya kwandiri vachidedera.
45  Vokune dzimwe nyika vachapera simba,Vachabuda mumasvingo avo okudzivirira vachibvunda.
46  Jehovha mupenyu, Dombo rangu ngarirumbidzwe,Mwari woruponeso rwangu ngaakwidziridzwe.
47  Mwari wechokwadi ndiye anondiitira mabasa okutsiva;Anokunda marudzi oaisa pasi pangu.
48  Anondipukunyutsa pavavengi vangu vakatsamwa;Muchandisimudzira pamusoro pevaya vanondimukira,Muchandinunura pamunhu anoita zvechisimba.
49  Haiwa Jehovha, ndokusaka ndichakurumbidzai ndiri pakati pemamwe marudzi,Uye ndichaimbira zita renyu.
50  Iye anoitira mambo wake mabasa makuru oruponesoNokuva nomutsa worudo kumuzodziwa wake,Kuna Dhavhidhi nokuvana vake nokusingagumi.
115  Isu hatina chatiinacho, haiwa Jehovha, isu hatina chatiinacho,Asi imi kudzai zita renyuMaererano nomutsa wenyu worudo, maererano nechokwadi chenyu.
2  Marudzi angataurirei kuti:“Zvino Mwari wavo ari kupi?”
3  Asi Mwari wedu ari kumatenga;Akaita zvinhu zvose zvaanofarira kuita.
4  Zvidhori zvavo isirivha nendarama,Iro basa remaoko omunhu wepanyika.
5  Zvine muromo, asi hazvigoni kutaura;Zvine maziso, asi hazvigoni kuona;
6  Zvine nzeve, asi hazvigoni kunzwa.Zvine mhino, asi hazvigoni kunhuhwidza.
7  Zvine maoko, asi hazvigoni kubata.Zvine tsoka, asi hazvigoni kufamba;Hazvitauri nepahuro pazvo.
8  Vaya vanozvigadzira vachanyatsofanana nazvo,Vose vaya vanovimba nazvo.
9  Haiwa imi vaIsraeri, vimbai naJehovha;Ndiye mubatsiri wenyu nenhoo yenyu.
10  Haiwa imi imba yaAroni, vimbai naJehovha;Ndiye mubatsiri wenyu nenhoo yenyu.
11  Imi munotya Jehovha, vimbai naJehovha;Ndiye mubatsiri wenyu nenhoo yenyu.
12  Jehovha akatiyeuka; achatikomborera,Achakomborera imba yaIsraeri,Achakomborera imba yaAroni.
13  Achakomborera vaya vanotya Jehovha,Vaduku pamwe chete nevakuru.
14  Jehovha achaita kuti muwedzere,Imi nevanakomana venyu.
15  Ndimi makakomborerwa naJehovha,Muiti wedenga nenyika.
16  Kana ari matenga, matenga ndeaJehovha,Asi nyika akaipa vanakomana vevanhu.
17  Vakafa havarumbidzi Jah,Kunyange vaya vanoburukira kurunyararo.
18  Asi isu ticharumbidza JahKubvira zvino kusvikira nokusingagumi.Rumbidzai Jah!
17  Inzwai zvakarurama, haiwa Jehovha; teererai kuchema kwangu kwokuteterera;Teererai munyengetero wangu unopiwa nemiromo isinganyengeri.
2  Kutongwa kwangu ngakubve pamberi penyu;Maziso enyu ngaaone kururama.
3  Makanzvera mwoyo wangu, makandiongorora usiku,Makandinatsa; muchaona kuti handina kuruka mazano.Muromo wangu hauzodariki.
4  Kana ari mabasa evanhu,Neshoko remiromo yenyu ini ndakachenjerera makwara egororo.
5  Nhanho dzangu ngadzirambire pamakwara enyu,Pasingazotsvedzemuki tsoka dzangu.
6  Haiwa Mwari, ndinodana kwamuri, nokuti muchandipindura.Rerekerai nzeve yenyu kwandiri. Inzwai zvandinotaura.
7  Itai kuti mabasa enyu omutsa worudo ave anoshamisa, haiwa imi Muponesi wevaya vanotsvaka kwokupoteraPane vaya vanomukira ruoko rwenyu rworudyi.
8  Ndichengetei semboni yeziso,Ndivanzei mumumvuri wemapapiro enyu,
9  Nokuda kwevakaipa vakandipamba.Vavengi vanorwisa mweya wangu vanoramba vachindipoteredza.
10  Vakazvifukidza nemafuta avo;Vakataura vachizvikudza nemiromo yavo;
11  Vanotikomba kwose kwatinotsika;Vanoramba vakatarira kuti vawisire pasi.
12  Akafanana neshumba inosuwa kubvambura-bvamburaNomwana weshumba akagara munzvimbo dzakavanda.
13  Haiwa Jehovha, simukai; nanganai naye chiso nechiso;Mukotamisei; pukunyutsai mweya wangu pamunhu akaipa muchishandisa bakatwa renyu,
14  Haiwa Jehovha, ndipukunyutsei pavanhu noruoko rwenyu,Pavanhu vari mumamiriro ezvinhu epanguva ino, vane mugove muupenyu huno,Vane matumbu amunozadza nepfuma yenyu yakavanzwa,Vanogutswa nevanakomanaUye vanochengetera vanakomana vavo zvavanosiya.
15  Asi ini ndichaona chiso chenyu mukururama;Ndichagutswa pandinomuka kuti ndione mufananidzo wenyu.
106  Rumbidzai Jah!Ongai Jehovha, nokuti akanaka;Nokuti mutsa wake worudo unogara nokusingagumi.
2  Ndiani angataura mabasa esimba aJehovha,Kana kuti angaita kuti kurumbidzwa kwake kwose kunzwike?
3  Vanofara vaya vanochengeta kururamisira,Vanoita zvakarurama nguva dzose.
4  Ndiyeukei, haiwa Jehovha, muchifarira vanhu venyu.Nditarisirei noruponeso rwenyu,
5  Kuti ndione zvakanaka zvinoitirwa vanhu venyu vamakasarudza,Kuti ndifare nokufara kworudzi rwenyu,Kuti ndizvirumbidze pamusoro penhaka yenyu.
6  Takatadza sezvakangoita madzitateguru edu;Takaita zvisina kururama; takaita zvakaipa.
7  Kana ari madzitateguru edu aiva muIjipiti,Haana kunzwisisa mabasa enyu anoshamisa.Haana kuyeuka ukuru hwomutsa wenyu worudo,Asi akapandukira pagungwa, pedyo neGungwa Dzvuku.
8  Iye akavaponesa nokuda kwezita rake,Kuti azivise simba rake.
9  Naizvozvo akatuka Gungwa Dzvuku, iro rikaoma zvishoma nezvishoma;Akavafambisa nepamvura yakadzika sokunge kuti nomurenje;
10  Naizvozvo akavaponesa paruoko rweaivavenga,Akavanunura paruoko rwomuvengi.
11  Mvura yakafukidza mhandu dzavo;Hapana kana imwe chete yadzo yakasiyiwa.
12  Vakabva vatenda shoko rake;Vakatanga kuimba vachimurumbidza.
13  Vakakurumidza kukanganwa mabasa ake;Havana kumirira zano rake.
14  Asi vakaratidza chido chavo choudyire murenje,Vakaedza Mwari vari murenje.
15  Akavapa zvavakakumbira,Akatumira hosha inoonza mumweya yavo.
16  Vakatanga kuitira Mosesi shanje vari mumusasa,Kunyange naAroni, mutsvene waJehovha.
17  Nyika yakabva yavhurika, ikamedza Dhatani,Ikafukidza ungano yaAbhiramu.
18  Moto wakapisa ungano yavo;Murazvo wakaparadza vakaipa.
19  Vakagadzirawo mhuru muHorebhi,Vakakotamira mufananidzo wakaumbwa nesimbi yakanyungudutswa,
20  Zvokuti vakachinjanisa kubwinya kwanguNomufananidzo wenzombe, inodya zvinomera.
21  Vakakanganwa Mwari Muponesi wavo,Muiti wezvinhu zvikuru muIjipiti,
22  Muiti wemabasa anoshamisa munyika yaHamu,Muiti wezvinhu zvinotyisa paGungwa Dzvuku.
23  Akanga ava kuda kuvatsakatisa,Dai asiri Mosesi munhu wake waakasarudza,Uyo akamira pakanga paputsika pamberi pake,Kuti adzore hasha dzake arege kuvaparadza.
24  Vakazvidza nyika yakanaka;Vakanga vasina kutenda shoko rake.
25  Vakaramba vachinyunyuta vari mumatende avo;Havana kuteerera inzwi raJehovha.
26  Naizvozvo akasimudza ruoko rwake achipika pamusoro pavo,Kuti aizoita kuti vafire murenje,
27  Uye kuti aizoita kuti vana vavo vafire pakati pemamwe marudzi,Uye kuti aizovaparadzira pakati penyika dzacho.
28  Vakazvibatanidza naBhaari wePeoriUye vakadya zvibayiro zvezvinhu zvakafa.
29  Zvavaimugumbura nezvavaiita,Denda rakabva ratanga pakati pavo.
30  Finiyasi paakasimuka akapindira,Denda racho rakabva raguma.
31  Zvino iye akanzi akaruramaKwezvizvarwa nezvizvarwa nokusingagumi.
32  Vakamutsamwisawo pamvura yeMeribha,Zvokuti zvakaipira Mosesi nokuda kwavo.
33  Nokuti vakamushatirisa,Iye akatanga kutaura nehasha nemiromo yake.
34  Havana kutsakatisa marudzi acho,Sezvavakanga vaudzwa naJehovha.
35  Vakavhengana nemarudzi acho,Vakadzidza mabasa awo.
36  Vakaramba vachishumira zvidhori zvawo,Izvi zvikava musungo kwavari.
37  Vaibayira vanakomana vavoNevanasikana vavo kumadhimoni.
38  Naizvozvo vakaramba vachiteura ropa risina mhosva,Iro ropa revanakomana vavo nevanasikana vavo,Vavakabayira kuzvidhori zveKenani;Uye nyika yakasvibiswa nokuteura ropa.
39  Vakava vasina kuchena nemabasa avo,Vakaramba vachiita unzenza nezvavaiita.
40  Zvino Jehovha akatsamwira vanhu vake kwazvo,Akasema nhaka yake.
41  Akaramba achivaisa mumaoko emamwe marudzi,Kuti vaya vaivavenga vavatonge,
42  Kuti vavengi vavo vavadzvinyirire,Uye kuti vakundwe, vave mumaoko avo.
43  Aivanunura kazhinji,Asi ivo vaimupandukira munzira yavo yokusateerera,Uye vaininipiswa nokuda kwokukanganisa kwavo.
44  Aiona kutambudzika kwavoPaainzwa kuchema kwavo kwokuteterera.
45  Aiyeuka sungano yake pamusoro pavo,Uye aizvidemba maererano nokuwanda kwomutsa wake worudo mukuru.
46  Aiita kuti vanzwirwe tsitsiNavose vakanga vavatapa.
47  Tiponesei, haiwa Jehovha Mwari wedu,Tiunganidzei kubva kumarudziKuti tionge zita renyu dzvene,Tikurumbidzei tichipembera nomufaro.
48  Jehovha Mwari waIsraeri ngaarumbidzweNarini kusvikira narini;Vanhu vose ngavati Ameni.Rumbidzai Jah!
50  Ane Simba, iye Mwari, Jehovha, akataura,Anoshevedza nyika,Kubva pakubuda kwezuva kusvikira pakuvira kwaro.
2  Mwari pachake akapenya ari muZiyoni, iro kukwana kworunako.
3  Mwari wedu achauya uye haagoni kuramba akanyarara.Moto unoparadza uri pamberi pake,Uye kumativi ake ose kwava nedutu guru rakanyanya.
4  Anoshevedzera kumatenga ari kumusoro nepanyikaKuti atonge vanhu vake:
5  “Unganidzai vakavimbika vangu kwandiri,Vaya vanoita sungano yangu nechibayiro.”
6  Matenga anozivisa nezvokururama kwake,Nokuti Mwari ndiye Mutongi. Sera.
7  “Teererai, haiwa imi vanhu vangu, uye ini ndichataura,Haiwa iwe Israeri, uye ndichapupurira nezvako.Ndini Mwari, iye Mwari wako.
8  Handikutsiuri nokuda kwezvibayiro zvako,Kana kuti nokuda kwezvinopiwa zvinopiswa zviri pamberi pangu nguva dzose.
9  Handizotori nzombe mumba mako,Kana nhongo mumatanga ako.
10  Nokuti mhuka dzose dzomusango ndedzangu,Idzo mhuka dziri mumakomo ane chiuru.
11  Ndinonyatsoziva zvisikwa zvose zvomumakomo zvine mapapiro,Uye ndine mapoka makuru emhuka ari musango.
12  Kudai ndaiva nenzara, ndaisazozvitaura kwauri;Nokuti nyika inobereka nezvose zvizere mairi ndezvangu.
13  Ndingadya nyama yenzombe dzine simba here,Uye ndinganwa ropa renhongo here?
14  Ipa kuonga sechibayiro chako kuna Mwari,Ripa mhiko dzako kune Wokumusorosoro;
15  Ndishevedze pazuva rokutambudzika.Ndichakununura, uye iwe uchandikudza.”
16  Asi Mwari achati kune munhu akaipa:“Une kodzero ipi yokuverenga mirau yangu,Kuti utakure sungano yangu mumuromo mako?
17  Chokwadi, iwe—wakavenga kurangwa,Unoramba uchirasira mashoko angu shure kwako.
18  Pose pawaiona mbavha, waitofadzwa nayo;Waishamwaridzana nemhombwe.
19  Wakabvumira muromo wako kutaura zvakaipa,Unoramba wakanamatidza rurimi rwako kuunyengeri.
20  Unogara pasi wotaura zvakaipa nezvehama yako,Unopa mwanakomana waamai vako mhosva.
21  Wakaita zvinhu izvi, ini ndikaramba ndakanyarara.Wakafunga kuti chokwadi ndaizoita sewe.Ndichakutsiura, uye ndichaisa zvinhu zvako pamberi pako.
22  Ndapota nzwisisai izvi, imi vanokanganwa Mwari,Kuti ndirege kukubvamburai-bvamburai pasina kana mununuri.
23  Munhu anopa kuonga sechibayiro chake ndiye anondikudza;Uye uya anoramba ari munzira yakarongwa,Ndichaita kuti aone ruponeso runoitwa naMwari.”
129  “Vakandivenga kwenguva refu kwazvo kubvira ndichiri muduku,”Zvino Israeri ngaadaro,
2  “Vakandivenga kwenguva refu kwazvo kubvira ndichiri muduku;Asi havana kundikunda.
3  Varimi vakarima pamusana wangu;Vakaita miforo yavo mirefu.”
4  Jehovha akarurama.Akadimbura-dimbura tambo dzevakaipa.
5  Vachanyadziswa vobva vadzoka,Ivo vose vaya vanovenga Ziyoni.
6  Vachaita souswa hwakasvibirira huri pamatenga edzimba,Hunooma husati hwadzurwa,
7  Uhwo mukohwi asingazadzi ruoko rwake nahwo,Uyewo uhwo chero munhu upi zvake anosunga zvisote asingazadzi pachipfuva chake nahwo.
8  Uyewo vaya vanopfuura havana kuti:“Chikomborero chaJehovha ngachive pamuri.Takukomborerai tichishandisa zita raJehovha.”
109  Haiwa Mwari wandinorumbidza, musaramba makanyarara.
2  Nokuti muromo womunhu akaipa nomuromo unonyengera yakandishamira.Yakataura nezvangu norurimi rwenhema;
3  Vakandikomba nemashoko okuvenga,Uye vanoramba vachindirwisa pasina chikonzero.
4  Vanoramba vachindishora nokuda kworudo rwangu;Asi ini ndinonyengetera.
5  Vanondiitira zvakaipa nokuda kwezvakanaka zvandinovaitiraUye vanondivenga nokuda kworudo rwangu.
6  Gadzai munhu akaipa pamusoro pake,Mudzivisi ngaarambe akamira kurudyi rwake.
7  Paanotongwa, ngaanzi munhu akaipa;Munyengetero wake ngauve chivi.
8  Mazuva ake ngaave mashoma;Mumwe munhu ngaatore nzvimbo yake youtariri.
9  Vanakomana vake ngavave nhereraUye mudzimai wake ngaave chirikadzi.
10  Vanakomana vake ngavadzungaire;Vaite zvokupemha,Vatsvake zvokudya munzvimbo dzavo dzakaitwa matongo.
11  Anoita zvechimbadzo ngaateyere misungo zvose zvaainazvo,Vanhu vaasingazivi ngavapambe zvinhu zvaakashandira zvakaoma.
12  Ngaparege kuva nomunhu anomuitira mutsa worudo,Uye ngaparege kuva nomunhu anonzwira nyasha nherera dzake.
13  Vazukuru vake ngavaparadzwe.Zita ravo ngaridzimwe muchizvarwa chinotevera.
14  Kukanganisa kwemadzibaba ake ngakuyeukwe naJehovha,Chivi chaamai vake—ngachirege kudzimwa.
15  Ngazvive pamberi paJehovha nguva dzose;Ngaaparadze kuyeukwa kwavo panyika;
16  Nokuti haana kuyeuka kuva nomutsa worudo,Asi akaramba achitevera munhu anotambudzika nomuromboNeakasuruvara pamwoyo, kuti amuuraye.
17  Akaramba achida kutuka, zvokuti kwakauya paari;Haana kufarira chikomborero,Zvokuti chakava kure naye;
18  Akapfeka kutukwa senguo yake.Naizvozvo kwakaita semvura mukati makeUye semafuta mumapfupa ake.
19  Ngazvive kwaari senguo yaanozviputira nayoUye sebhandi raanoramba akazvisunga naro nguva dzose.
20  Iyi ndiyo mibayiro inobva kuna Jehovha youya anondishoraNeyevaya vanotaura zvakaipa nezvomweya wangu.
21  Asi imi ndimi Jehovha Changamire Ishe.Ndiitirei zvakanaka nokuda kwezita renyu.Nokuti mutsa wenyu worudo wakanaka, ndinunurei.
22  Nokuti ndinotambudzika uye ndiri murombo,Mwoyo wangu wakabayiwa mukati mangu.
23  Ndinotofanira kuenda sezvinoita mumvuri paunopera;Ndapeperetswa semhashu.
24  Mabvi angu ava kubvunda nokutsanya,Nyama yangu yaonda, haisisina kana mafuta.
25  Ndava chinhu chinozvidzika kwavari.Vanondiona—votanga kudzungudza misoro yavo.
26  Ndibatsirei, haiwa Jehovha Mwari wangu;Ndiponesei maererano nomutsa wenyu worudo.
27  Ngavazive kuti urwu ruoko rwenyu;Kuti imi, haiwa Jehovha, makazviita.
28  Ivo ngavatuke,Asi imi, komborerai.Vakasimuka, asi ngavanyadziswe,Itai kuti mushumiri wenyu afare.
29  Vaya vanondishora ngavafukidzwe nokunyadziswa,Ngavazviputire nenyadzi dzavo sezvavanoita nejasi risina maoko.
30  Ndicharumbidza Jehovha kwazvo nomuromo wangu,Ndichamurumbidza ndiri pakati pevanhu vazhinji.
31  Nokuti iye achamira kuruoko rworudyi rwomurombo,Kuti amuponese pane vaya vanotonga mweya wake.
143  Haiwa Jehovha, inzwai munyengetero wangu;Teererai kuteterera kwangu.Ndipindurei nokutendeka mukururama kwenyu.
2  Musatonga mushumiri wenyu;Nokuti hapana munhu mupenyu angava akarurama pamberi penyu.
3  Nokuti muvengi akatevera mweya wangu;Akapwanyira upenyu hwangu pasi.Akaita kuti ndigare munzvimbo dzine rima sevaya vakafa kare kare.
4  Simba rangu rinopera mukati mangu;Mwoyo wangu wakarukutika mukati mangu.
5  Ndakayeuka mazuva ekare kare;Ndakafungisisa mabasa enyu ose;Ndakaramba ndichifunga nezvebasa remaoko enyu ndiine chido.
6  Ndakatambanudzira maoko angu kwamuri;Kwamuri mweya wangu wakaita senyika yafa nenyota. Sera.
7  Haiwa, kurumidzai, ndipindurei, haiwa Jehovha.Simba rangu rapera.Musandivanzira chiso chenyu,Nokuti ndingafanana nevaya vanoburukira mugomba.
8  Itai kuti ndinzwe mutsa wenyu worudo mangwanani,Nokuti ndinovimba nemi.Ndizivisei nzira yandinofanira kufamba nayo,Nokuti ndakasimudzira mweya wangu kwamuri.
9  Ndinunurei pavavengi vangu, haiwa Jehovha.Ndakatovanda nemi.
10  Ndidzidzisei kuita kuda kwenyu,Nokuti ndimi Mwari wangu.Mudzimu wenyu wakanaka;Ngaunditungamirire munyika yokururama.
11  Ndichengetedzei ndiri mupenyu, haiwa Jehovha, nokuda kwezita renyu.Budisai mweya wangu mukutambudzika nokururama kwenyu.
12  Mumutsa wenyu worudo, itai kuti vavengi vangu vanyarare;Paradzai vose vaya vanovenga mweya wangu,Nokuti ndiri mushumiri wenyu.
117  Rumbidzai Jehovha, imi marudzi ose;Mukudzei, imi madzinza ose.
2  Nokuti mutsa wake worudo kwatiri wakava nesimba;Chokwadi chaJehovha chinogara nokusingagumi.Rumbidzai Jah!
110  Jehovha akati kunaShe wangu:“Gara kuruoko rwangu rworudyiKusvikira ndaita kuti vavengi vako vave sechitsiko chetsoka dzako.”
2  Jehovha achatambanudza tsvimbo yesimba rako kubva muZiyoni, achiti:“Enda ukunde pakati pevavengi vako.”
3  Vanhu vako vachazvipa nomwoyo unoda pazuva raunoenda neuto rako rehondo kunorwa.Mukubwinya kwoutsvene, kubva muchibereko chemambakwedza,Une boka rako remajaya akaita semadonhwe edova.
4  Jehovha akapika (uye haazozvidembi) kuti:“Iwe uri mupristi nokusingagumiMaererano nezvakanga zvakaita Merekizedheki!”
5  Jehovha ari kuruoko rwako rworudyiAchaputsa-putsa madzimambo pazuva rokutsamwa kwake.
6  Achatonga pakati pemarudzi;Achaita kuti zvitunha zviwande.Achaputsa-putsa mukuru anotonga nyika ine vanhu vazhinji.
7  Achanwa mvura mumupata une rukova uri munzira.Ndokusaka achasimudza musoro wake.
122  Ndakafara pavaiti kwandiri:“Handei kuimba yaJehovha.”
2  Tsoka dzedu dzakamiraMumagedhi ako, haiwa iwe Jerusarema.
3  Jerusarema ndiro rakavakwa segutaRakabatanidzwa pamwe chete kuva rimwe,
4  Uko madzinza akakwira achienda,Iwo madzinza aJah,Sechiyeuchidzo kuna IsraeriKuti anoonga zita raJehovha.
5  Nokuti zvigaro zvoumambo zvokutonga zvave zvakagara ikoko,Zvigaro zvoumambo zveimba yaDhavhidhi.
6  Haiwa, kumbirirai Jerusarema kuti rive norugare.Haiwa iwe guta, vaya vanokuda havazonetseki.
7  Rugare ngarurambe ruri mukati morusvingo rwako runodzivirira,Kusanetseka ngakurambe kuri mushongwe dzako dzokugara.
8  Zvino ndichataura nokuda kwehama dzangu neshamwari dzangu ndichiti:“Rugare ngaruve mukati mako.”
9  Nokuda kweimba yaJehovha Mwari weduNdicharamba ndichikutsvakira zvakanaka.
9  Haiwa Jehovha, ndichakurumbidzai nomwoyo wangu wose;Ndichazivisa mabasa enyu ose anoshamisa.
2  Ndichakufarirai nokukupembererai nomufaro,Ndichaimbira zita renyu, haiwa imi Wokumusorosoro.
3  Vavengi vangu pavanodzoka,Vachagumburwa voparara pamberi penyu.
4  Nokuti makaruramisira nyaya yangu nemhosva yangu;Makagara pachigaro muchitonga nokururama.
5  Makatuka marudzi, makaparadza munhu akaipa.Makadzima zita ravo nokusingagumi kunyange nokusingaperi.
6  Haiwa iwe muvengi, matongo ako asvika pakuparara zvachose,Uye ndizvo zvaitawo maguta amakadzura.Kutaurwa kwevavengi kuchaparara.
7  Asi Jehovha achagara nokusingagumi,Achisimbisa chigaro chake choumambo kuti atonge.
8  Achatonga nyika inobereka zvakarurama;Achatonga mapoka emarudzi mukururama.
9  Jehovha achava nzvimbo yakakwirira yakachengeteka yomunhu wose akadzvinyirirwa,Nzvimbo yakakwirira yakachengeteka munguva dzokutambudzika.
10  Vaya vanoziva zita renyu vachavimba nemi,Nokuti hamuzosiyi vaya vanokutsvakai, haiwa Jehovha.
11  Imbirai Jehovha, iye anogara muZiyoni;Zivisai mabasa ake pakati pemarudzi.
12  Nokuti, kana achitsvaka kuteura ropa kwakaitwa, achayeuka ivo vaya;Haazombokanganwi kuchema kwevanotambudzika.
13  Ndinzwirei nyasha, haiwa Jehovha; onai kutambudzika kwangu kunokonzerwa nevaya vanondivenga,Haiwa imi munondisimudza pamagedhi orufu,
14  Kuti ndizivise mabasa enyu ose anorumbidzwaPamagedhi omwanasikana weZiyoni,Kuti ndifarire kuponesa kwenyu.
15  Marudzi akanyura mugomba raakachera;Tsoka dzawo dzakabatwa mumambure aakavanza.
16  Jehovha anozivikanwa nokutonga kwaakaita.Munhu akaipa ateyiwa nebasa remaoko ake.Higayoni. Sera.
17  Vanhu vakaipa vachadzokera kuSheori,Nemarudzi ose anokanganwa Mwari.
18  Nokuti murombo haazokanganwiki nguva dzose,Uyewo tariro yevanyoro haizomboparari.
19  Haiwa Jehovha, simukai! Musaita kuti munhuwo zvake ave nesimba kukupfuurai.Marudzi ngaatongwe pamberi penyu.
20  Haiwa Jehovha, itai kuti atye,Kuti marudzi azive kuti anongova vanhuwo zvavo. Sera.
28  Haiwa Jehovha, ndinoramba ndichishevedzera kwamuri.Haiwa imi Dombo rangu, regai kuramba musingandinzwi,Kuti murege kuramba makandinyarariraUye kuti ndirege kuva sevaya vari kuburukira mugomba.
2  Inzwai inzwi rokuteterera kwangu pandinochemera kubatsirwa nemi,Pandinosimudzira maoko angu kuimba yomukatikati yenzvimbo yenyu tsvene.
3  Musandikweva pamwe chete nevanhu vakaipa nevanoita zvinhu zvinokuvadza,Vaya vanotaura zvorugare neshamwari dzavo asi mumwoyo mavo muine zvinhu zvinokuvadza.
4  Vapei zvinoenderana nezvavanoita,Zvinoenderana nokuipa kwemabasa avo.Vapei zvinoenderana nebasa remaoko avo.Vatsivei zvavanoita.
5  Nokuti havafungi nezvemabasa aJehovha,Kana basa remaoko ake.Iye achavaputsa uye haazovavaki.
6  Jehovha ngaarumbidzwe, nokuti anzwa inzwi rokuteterera kwangu.
7  Jehovha ndiye simba rangu nenhoo yangu.Mwoyo wangu wakavimba naye,Ndakabatsirwa, zvokuti mwoyo wangu unopembera nomufaro,Ndichamurumbidza norwiyo rwangu.
8  Jehovha ndiye simba revanhu vake,Uye iye inhare yokuponeswa kukuru kwomuzodziwa wake.
9  Ponesai vanhu venyu, mukomborere nhaka yenyu;Vafudzei, muvatakure nokusingagumi.
27  Jehovha ndiye chiedza changu noruponeso rwangu.Ndingatya aniko?Jehovha ndiye nhare youpenyu hwangu.Ndingadedereswa naaniko?
2  Vanoita zvakaipa pavakaswedera pedyo neni kuti vadye nyama yangu,Ivo zvavaiva mhandu dzangu nevavengi vangu,Vakagumburwa vakawa.
3  Kunyange boka rikandidzikira tende kuti rindirwise,Mwoyo wangu hauzotyi.Kunyange ndikamukirwa nehondo,Panguva iyoyowo ndichavimba naye.
4  Chinhu chimwe chete chandakakumbira Jehovha—Ndicho chandichatsvaka,Kuti ndigare mumba maJehovha mazuva ose oupenyu hwangu,Kuti ndione kufadza kwaJehovhaUye kuti nditarire temberi yake ndichionga.
5  Nokuti achandivanza munzvimbo yake yokuvanda pazuva redambudziko;Achandiviga munzvimbo yakavanda yetende rake;Achandiisa pamusoro pedombo.
6  Zvino musoro wangu uchava pamusoro pevavengi vangu vakandikomba;Ndichabayira zvibayiro zvokushevedzera kwokufara patende rake;Ndichaimba, ndoimbira Jehovha rwiyo.
7  Haiwa Jehovha, inzwai pandinoshevedza nenzwi rangu,Ndinzwirei nyasha mundipindure.
8  Mwoyo wangu wakati nezvenyu: “Tsvakai kunzwirwa nyasha neni.”Haiwa Jehovha, ndichatsvaka kunzwirwa nyasha nemi.
9  Musandivanzira chiso chenyu.Musadzinga mushumiri wenyu makatsamwa.Ivai rubatsiro rwangu.Musandirasa uye musandisiya, haiwa Mwari woruponeso rwangu.
10  Kunyange kana baba vangu naamai vangu vaizondisiya,Jehovha aizonditora.
11  Haiwa Jehovha, ndirayiridzei munzira yenyu,Uye nditungamirirei mugwara rokururama nokuda kwevavengi vangu.
12  Musandiisa kumweya wemhandu dzangu;Nokuti zvapupu zvenhema zvandimukira,Naiye anobudisa chisimba.
13  Kudai ndakanga ndisina kuva nokutenda mukuona kunaka kwaJehovha munyika yevapenyu—!
14  Tarisira kuna Jehovha; shinga uye mwoyo wako ngausimbe.Chokwadi, tarisira kuna Jehovha.
63  Haiwa Mwari, muri Mwari wangu, ndinoramba ndichikutsvakai.Mweya wangu une nyota nokuda kwenyu.Nyama yangu yapera simba nokukusuwaiMunyika yakaoma uye ine nyota, musina mvura.
2  Nokudaro ndakakuonai muri munzvimbo tsvene,Pandakaona simba renyu nokubwinya kwenyu.
3  Nokuti mutsa wenyu worudo uri nani kupfuura upenyu,Miromo yangu ichakurumbidzai.
4  Nokudaro ndichakurumbidzai muupenyu hwangu hwose;Ndichasimudza zvanza zvangu muzita renyu.
5  Mweya wangu unoguta nechikamu chakanaka kwazvo, kunyange chakakora,Miromo yangu inorumbidza nokushevedzera kwokufara.
6  Pandinokuyeukai ndiri pamubhedha wangu,Ndinofungisisa nezvenyu munguva yokurinda kwousiku.
7  Nokuti makandibatsira,Ndinoshevedzera nomufaro ndiri mumumvuri wemapapiro enyu.
8  Mweya wangu wakanyatsokuteverai;Ruoko rwenyu rworudyi runoramba rwakandibatisisa.
9  Asi vaya vanoramba vachitsvaka kuparadza mweya wangu,Vachapinda mumativi akadzikira kwazvo enyika.
10  Vachaiswa kusimba rebakatwa;Vachava mugovewo zvawo wemakava.
11  Mambo achafara muna Mwari.Munhu wose anopika naye achazvirumbidza,Nokuti miromo yevaya vanoreva nhema ichavharwa.
7  Haiwa Jehovha Mwari wangu, ndakapotera kwamuri.Ndiponesei pane vose vanonditambudza, mundinunure,
2  Kuti parege kuva nomunhu anobvambura-bvambura mweya wangu sezvinoita shumba,Achindibvuta pasina mununuri.
3  Haiwa Jehovha Mwari wangu, kana ndakaita izvi,Kana mumaoko angu muine kusaruramisira chero kupi zvako,
4  Kana ndakaripa munhu aindipa mubayiro nokumuitira zvakaipa,Kana kuti kana ndakapamba munhu wose aindivenga ndisingabudiriri,
5  Muvengi ngaatevere mweya wangu,Ngaabate upenyu hwangu ahutsike-tsike panyika,Aite kuti kukudzwa kwangu kugare muguruva. Sera.
6  Haiwa Jehovha, simukai makatsamwa;Simukai pandinotsamwirwa kwazvo nevaya vanondivenga,Mumuke nokuda kwangu, zvamakarayira nokuda kwokutonga.
7  Ungano yemapoka emarudzi ngaikukombei,Imi mudzokere kumusoro murwe nayo.
8  Jehovha achatonga marudzi.Haiwa Jehovha, nditongei zvinoenderana nokururama kwanguUye zvinoenderana nokutendeseka kwangu kuri mandiri.
9  Ndapota, zvakaipa zvevakaipa ngazvigume,Simbisai munhu akarurama;Mwari zvaakarurama anoedza mwoyo neitsvo.
10  Nhoo yangu iri pana Mwari, Muponesi wevaya vane mwoyo yakarurama.
11  Mwari Mutongi akarurama,Mwari anotsiura kwazvo mazuva ose.
12  Kana ani naani asingazodzoki, iye acharodza bakatwa Rake,Achakunga uta hwake, uye achahugadzirira kupfura.
13  Achazvigadzirira zvombo zvokuurayisa;Achaita miseve yake iya inopfuta.
14  Tarirai! Pane ane pamuviri pezvinhu zvinokuvadza,Akabata pamuviri pokunetseka uye achabereka nhema.
15  Akachera gomba, akaridzikisa;Asi achawira mugomba raakachera.
16  Zvinotambudza zvake zvichadzoka pamusoro pake,Chisimba chichaburukira panhongonya yomusoro wake.
17  Ndicharumbidza Jehovha maererano nokururama kwake,Ndichaimbira zita raJehovha Wokumusorosoro.
55  Haiwa Mwari, teererai munyengetero wangu;Musavanda pandinokumbira kunzwirwa nyasha.
2  Nditeererei mundipindure.Ndinoshayiswa zororo nokunetseka kwangu,Uye ndinongonetseka,
3  Nokuda kwenzwi romuvengi, nokuda kwokudzvinyirira kwomunhu akaipa.Nokuti vanoramba vachindidonhedzera zvinhu zvinokuvadza,Vanoramba vachindivenga vakatsamwa.
4  Mwoyo wangu uri kurwadziwa kwazvo mukati mangu,Kutyisa kworufu kwandiwira.
5  Kutya, iko kudedera kunopinda mandiri,Uye kubvunda kunondifukidza.
6  Ndinoramba ndichiti: “Haiwa, kudai ndiine mapapiro seane njiva!Ndaibhururuka ndonogara kumwe.
7  Tarirai! Ndaizotizira kure;Ndaizogara murenje.—Sera—
8  Ndaizochimbidza kuenda kunzvimbo yokuti ndipukunyukireNdichibva kumhepo inovhuvhuta, kumhepo ine mvura.”
9  Haiwa Jehovha, vhiringidzai, paradzanisai ndimi dzavo,Nokuti ndakaona chisimba nokuitirana nharo muguta.
10  Vanoritenderera masikati nousiku vari pamasvingo aro;Zvinhu zvinokuvadza nezvinonetsa zviri mariri.
11  Nhamo dziri mariri;Kudzvinyirira nounyengeri hazvina kubva munzvimbo yaro inoungana vanhu.
12  Nokuti haasi muvengi akandizvidza;Zvimwe ndingadai ndakazvishivirira.Akanga asiri munhu anondivenga kwazvo akazvitutumadza kwazvo kwandiri;Zvimwe ndingadai ndakamuvanda.
13  Asi ndiwe, iwe munhuwo zvake akanga akaenzana neni,Shamwari yangu uye wandinozivana naye,
14  Nokuti taishamwaridzana zvakanaka tiri pamwe chete;Taiwanzofamba mumba maMwari tiri pamwe chete nevazhinji.
15  Kuparadzwa ngakuve pavari!Ngavaburukire muSheori vari vapenyu;Nokuti zvinhu zvakaipa zvave zviri mavari munguva yavakagara vari vatorwa.
16  Asi ini ndichashevedzera kuna Mwari;Uye Jehovha achandiponesa.
17  Manheru nemangwanani nemasikati ndinongonetseka uye ndinochema,Uye iye anonzwa inzwi rangu.
18  Achadzikinura uye achaisa mweya wangu murugare pakurwiswa kwandiri kuitwa,Nokuti vava kurwisana neni vari vazhinjizhinji.
19  Mwari achanzwa ovapindura,Kunyange Iye agere pachigaro choumambo somunguva yakapfuura—Sera—Vaya vasina zvinochinjaUye vasina kutya Mwari.
20  Akatambanudzira maoko ake vaya vane rugare naye;Akasvibisa sungano yake.
21  Mashoko omuromo wake anotsvedzerera kupfuura ruomba,Asi mwoyo wake unongoda zvokurwa.Mashoko ake manyoro kupfuura mafuta,Asi iwo mapakatwa akavhomorwa.
22  Kanda mutoro wako pana Jehovha,Iye achakutsigira.Haazombobvumiri munhu akarurama kuti azununguke.
23  Asi imi, haiwa Mwari, muchavaburutsira mugomba rakadzikadzika.Varume vane mhosva yeropa nevanonyengera, havazorarami hafu yemazuva avo.Asi ini ndichavimba nemi.
51  Ndinzwirei nyasha, haiwa Mwari, maererano nomutsa wenyu worudo.Dzimai kudarika kwangu maererano nokuwanda kwengoni dzenyu.
2  Nyatsondigezai kukanganisa kwangu,Ndichenesei pachivi changu.
3  Nokuti ndinoziva kudarika kwangu,Uye chivi changu chiri pamberi pangu nguva dzose.
4  Ndakatadzira imi, iyemi moga,Ndakaita zvakaipa pamberi penyu,Kuti muve akarurama pamunotaura,Kuti murege kuva nemhosva pamunotonga.
5  Tarirai! Ndakaberekwa nemarwadzo okusununguka ndiine kukanganisa,Amai vangu vakandinambira muchivi.
6  Tarirai! Makafarira chokwadi munhengo dzomukati;Itai kuti ndizive uchenjeri munzvimbo yakavanda.
7  Ndinatsei pachivi nehisopi, kuti ndichene;Ndigezei, kuti ndichene kupfuura chando.
8  Itai kuti ndinzwe kupembera nomufaro uye kufara,Kuti mapfupa amakapwanya afare.
9  Vanzai chiso chenyu pazvivi zvangu,Mudzime kukanganisa kwangu kwose.
10  Sikai mwoyo wakachena mandiri, haiwa Mwari,Muise mafungiro matsva mandiri, akasimba.
11  Regai kundirasira kure nechiso chenyu;Haiwa, musanditorera mudzimu wenyu mutsvene.
12  Ndidzorerei kupembera nomufaro kworuponeso runoitwa nemi,Nditsigirei nomwoyo unoda.
13  Ndichadzidzisa vadariki nzira dzenyu,Kuti vatadzi vatendeukire kwamuri.
14  Ndinunurei pamhosva yeropa, haiwa Mwari, imi Mwari woruponeso rwangu,Kuti rurimi rwangu ruzivise nezvokururama kwenyu ruchifara.
15  Haiwa Jehovha, vhurai miromo yangu iyi,Kuti muromo wangu uzivise kurumbidzwa kwenyu.
16  Nokuti hamufariri chibayiro—zvimwe ndingadai ndachipa;Hamufariri chinopiwa chinopiswa chakakwana.
17  Zvibayiro kuna Mwari ndiwo mwoyo wakaputsika;Haiwa Mwari, hamuzozvidzi mwoyo wakaputsika nowakapwanyika.
18  Itirai Ziyoni zvakanaka mukurifarira kwenyu;Vakai masvingo eJerusarema.
19  Ipapo muchafadzwa nezvibayiro zvokururama,Nechibayiro chinopiswa nechinopiwa chakakwana;Ipapo nzombe dzichabayirwa paatari yenyu.
34  Ndicharumbidza Jehovha nguva dzose;Kurumbidzwa kwake kuchava mumuromo mangu nguva dzose.
2  Mweya wangu uchazvirumbidza muna Jehovha;Vanyoro vachazvinzwa uye vachafara.
3  Haiwa kudzai Jehovha pamwe chete neni,Ngatikudzei zita rake pamwe chete.
4  Ndakabvunza Jehovha, iye akandipindura,Akandinunura pazvinhu zvose zvaindityisa.
5  Vakatarira kwaari vakafara,Zviso zvavo zvaisagona kunyadziswa.
6  Uyu anotambudzika akashevedza, Jehovha akazvinzwa.Akamununura mukutambudzika kwake kwose.
7  Ngirozi yaJehovha inodzika musasa ichikomba vose vanomutya,Uye inovanunura.
8  Haiwa ravirai henyu muone kuti Jehovha akanaka;Anofara murume anopotera kwaari.
9  Ityai Jehovha, imi vatsvene vake,Nokuti vaya vanomutya havana chavanoshayiwa.
10  Vana veshumba vava nezenze vave vaine zvishoma, vakava nenzara;Asi vaya vanotsvaka Jehovha havazoshayiwi chero chinhu chipi zvacho chakanaka.
11  Uyai, imi vanakomana, nditeererei;Ndichakudzidzisai kutya Jehovha.
12  Ndiani murume anofarira upenyu,Anoda mazuva akakwana kuti aone zvakanaka?
13  Chengetedza rurimi rwako pane zvakaipa,Nemiromo yako pakutaura zvokunyengera.
14  Ibva pane zvakaipa, uite zvakanaka;Tsvaka rugare, urutevere.
15  Maziso aJehovha ari pane vakarurama,Uye nzeve dzake dziri pakuchemera kwavo kubatsirwa.
16  Chiso chaJehovha chinovenga vaya vanoita zvakaipa,Kuti abvise kutaurwa nezvavo panyika.
17  Vakachema, Jehovha akanzwa,Akavanunura pakutambudzika kwavo kwose.
18  Jehovha ari pedyo nevaya vakaora mwoyo;Anoponesa vaya vakadzvinyirirwa.
19  Matambudziko omunhu akarurama mazhinji,Asi Jehovha anomununura maari ose.
20  Anorinda mapfupa ose aiyeye;Hapana rimwe chete rawo rakatyoka.
21  Dambudziko richauraya munhu akaipa;Vanovenga munhu akarurama vachanzi vane mhosva.
22  Jehovha anodzikinura mweya yevashumiri vake;Pane vaya vanopotera kwaari hapana kana mumwe chete achanzi ane mhosva.
89  Ndichaimba nezvomutsa worudo waJehovha nokusingagumi.Ndichazivisa kutendeka kwenyu nomuromo wangu kwezvizvarwa nezvizvarwa.
2  Nokuti ndakati: “Mutsa worudo ucharamba wakavakwa nokusingagumi;Kana ari matenga, munoramba makasimbisa kutendeka kwenyu maari.”
3  “Ndakaita sungano newandakasarudza;Ndakapikira mushumiri wangu Dhavhidhi, ndichiti,
4  ‘Ndichasimbisa kwazvo vana vako nokusingagumi,Ndichavaka chigaro chako choumambo kusvikira kuzvizvarwa nezvizvarwa.’” Sera.
5  Matenga acharumbidza basa renyu rinoshamisa, haiwa Jehovha,Chokwadi, iko kutendeka kwenyu muungano yevatsvene.
6  Nokuti ndiani ari kumatenga angaenzaniswa naJehovha?Ndiani angafanana naJehovha pakati pevanakomana vaMwari?
7  Mwari anofanira kutyiwa neboka revatsvene vanoshamwaridzana;Mukuru uye anotyisa kuna vose vakamupoteredza.
8  Haiwa Jehovha Mwari wemauto,Ndiani ane simba kufanana nemi, haiwa Jah?Kutendeka kwenyu kuri kumativi enyu ose.
9  Munotonga kuwedzera kwemvura yegungwa;Parinosimudza mafungu aro imi munoadzikamisa.
10  Imi makapwanya Rakabhi, somunhu akaurayiwa.Makaparadzira vavengi venyu noruoko rwenyu rune simba.
11  Denga nderenyu, nenyika ndeyenyuwo;Nyika inobereka nezvose zviri mairi—ndimi makavaka nheyo dzazvo.
12  Kuchamhembe nokumaodzanyemba—ndimi makazvisika;Tabhori neHemoni—zvinoshevedzera nomufaro muzita renyu.
13  Ruoko rune simba ndorwenyu,Ruoko rwenyu rune simba,Ruoko rwenyu rworudyi rwakakwidziridzwa.
14  Kururama nokururamisira ndizvo nzvimbo isingachinji yechigaro chenyu choumambo;Mutsa worudo nechokwadi zvinouya pamberi penyu.
15  Vanofara vanhu vanogona kushevedzera vachifara.Haiwa Jehovha, ivo vanoramba vachifamba muchiedza chechiso chenyu.
16  Vanofara zuva rose nokuda kwezita renyuUye vanokwidziridzwa mukururama kwenyu.
17  Nokuti ndimi runako rwesimba ravo;Nyanga yedu ichakwidziridzwa nokufarira kwenyu.
18  Nokuti nhoo yedu ndeyaJehovha,Mambo wedu ndewoMutsvene waIsraeri.
19  Panguva iyoyo makataura kune vakavimbika venyu pane zvakaratidzwa,Mukati:“Ndakaisa rubatsiro pamunhu ane simba;Ndakakwidziridza akasarudzwa pakati pevanhu vacho.
20  Ndakawana mushumiri wangu Dhavhidhi;Ndakamuzodza nemafuta matsvene,
21  Achitsigirwa zvakasimba noruoko rwangu,Achasimbiswawo noruoko rwangu.
22  Hapana muvengi achamumanikidza,Hapanawo kana mwanakomana asina kururama achamutambudza.
23  Ndakaparadza mhandu dzake dzaiva pamberi pake,Ndakaramba ndichirova vaya vaimuvenga kwazvo.
24  Kutendeka kwangu nomutsa wangu worudo zvinaye,Nyanga yake inokwidziridzwa muzita rangu.
25  Ndakaisa ruoko rwake pagungwaUye ruoko rwake rworudyi panzizi.
26  Iye anoshevedzera kwandiri kuti, ‘Ndimi Baba vangu,Mwari wangu neDombo roruponeso rwangu.’
27  Ini ndichaitawo kuti ave dangwe,Akakwirira kupfuura madzimambo ose epanyika.
28  Ndichamuchengetera mutsa wangu worudo nokusingagumi,Uye sungano yangu ichava yakatendeka kwaari.
29  Ndichagadza mwana wake nokusingaperiUye chigaro chake choumambo semazuva okudenga.
30  Kana vanakomana vake vakasiya mutemo wanguUye vakasafamba mune zvandakatonga,
31  Kana vakasvibisa mirau yanguUye vakasachengeta mirayiro yangu,
32  Ndichafungawo nezvokudarika kwavo ndichishandisa shamhuUye nezvokukanganisa kwavo ndichiita zvokurova.
33  Asi handizobvisi mutsa wangu worudo paari,Uyewo handizonyengeri pamusoro pokutendeka kwangu.
34  Handizosvibisi sungano yangu,Handizochinji kutaura kunobuda mumuromo mangu.
35  Kana ndangopika muutsvene hwangu,Handizoreveri Dhavhidhi nhema.
36  Mwana wake achagara nokusingagumi,Uye chigaro chake choumambo chichaita sezuva pamberi pangu.
37  Chichasimbiswa kwazvo somwedzi nokusingagumi,Sechapupu chakatendeka chiri mumatenga.” Sera.
38  Asi imi—makarasa uye munoramba muchizvidza;Makashatirirwa kwazvo muzodziwa wenyu.
39  Makasema sungano yomushumiri wenyu;Makasvibisa korona yake mukaikanda panyika.
40  Makaputsa matanga ake ose akavakwa nematombo;Makaparadza masvingo ake.
41  Vaya vose vanopfuura nomunzira vakamupamba;Iye ava chinhu chinozvidzwa nevavakidzani vake.
42  Makakwidziridza ruoko rworudyi rwemhandu dzake;Makaita kuti vavengi vake vose vafare.
43  Uyezve, munoita kuti bakatwa rake riite somuvengi,Uye makaita kuti arege kukunda pakurwa.
44  Makaita kuti arege kubwinya,Uye makakanda chigaro chake choumambo panyika.
45  Makatapudza mazuva ouduku hwake;Makamuputira nenyadzi. Sera.
46  Haiwa Jehovha, mucharamba makavanda kusvikira rini? Kwenguva yose here?Hasha dzenyu dzicharamba dzichibvira somoto here?
47  Yeukai kuti upenyu hwangu ndohwenguva yakadini.Makasikira vanakomana vevanhu vose pasina here?
48  Ndiani murume mupenyu asingazooni rufu?Iye angapukunyutsa mweya wake paruoko rweSheori here? Sera.
49  Haiwa Jehovha, mabasa enyu omutsa worudo ekare ari kupi,Amakapikira Dhavhidhi nezvawo mukutendeka kwenyu?
50  Haiwa Jehovha, yeukai kuzvidzwa kwevashumiri venyu,Kutakura kwangu pachipfuva changu kuzvidza kwemarudzi ose mazhinji,
51  Kuzvidza kwakaita vavengi venyu, haiwa Jehovha,Kuzvidza kwavakaita pakatsikwa netsoka dzomuzodziwa wenyu.
52  Jehovha ngaarumbidzwe nokusingagumi. Ameni, Ameni. BHUKU RECHINA (Mapisarema 90 – 106)
136  Ongai Jehovha, nokuti akanaka:Nokuti mutsa wake worudo unogara nokusingagumi;
2  Ongai Mwari wavanamwari:Nokuti mutsa wake worudo unogara nokusingagumi;
3  Ongai Ishe wemadzishe:Nokuti mutsa wake worudo unogara nokusingagumi;
4  Iye Muiti wezvinhu zvinoshamisa, zvinhu zvikuru zvaanoita ari oga:Nokuti mutsa wake worudo unogara nokusingagumi;
5  Iye akaita matenga nokunzwisisa:Nokuti mutsa wake worudo unogara nokusingagumi;
6  Iye akatambanudza nyika pamusoro pemvura:Nokuti mutsa wake worudo unogara nokusingagumi;
7  Iye akaita zviedza zvikuru:Nokuti mutsa wake worudo unogara nokusingagumi;
8  Zuva, kuti ritonge masikati:Nokuti mutsa wake worudo unogara nokusingagumi;
9  Mwedzi nenyeredzi, kuti zvitonge pamwe chete usiku:Nokuti mutsa wake worudo unogara nokusingagumi;
10  Iye akauraya matangwe eIjipiti:Nokuti mutsa wake worudo unogara nokusingagumi;
11  Iye akabudisa vaIsraeri pakati pavo:Nokuti mutsa wake worudo unogara nokusingagumi;
12  Noruoko rune simba uye noruoko rwakatambanudzwa:Nokuti mutsa wake worudo unogara nokusingagumi;
13  Iye akakamura Gungwa Dzvuku nepakati:Nokuti mutsa wake worudo unogara nokusingagumi;
14  Iye akaita kuti vaIsraeri vapfuure nepakati paro:Nokuti mutsa wake worudo unogara nokusingagumi;
15  Iye akazunzira Farao neuto rake rehondo muGungwa Dzvuku:Nokuti mutsa wake worudo unogara nokusingagumi;
16  Iye akafambisa vanhu vake nomurenje:Nokuti mutsa wake worudo unogara nokusingagumi;
17  Iye akaparadza madzimambo makuru:Nokuti mutsa wake worudo unogara nokusingagumi;
18  Iye akauraya madzimambo ane simba:Nokuti mutsa wake worudo unogara nokusingagumi;
19  Kunyange Sihoni mambo wevaAmori:Nokuti mutsa wake worudo unogara nokusingagumi;
20  NaOgi mambo weBhashani:Nokuti mutsa wake worudo unogara nokusingagumi;
21  Iye akavapa nyika yavo kuti ive nhaka:Nokuti mutsa wake worudo unogara nokusingagumi;
22  Kuti ive nhaka kumushumiri wake Israeri:Nokuti mutsa wake worudo unogara nokusingagumi;
23  Iye akatiyeuka patakanga takaderera:Nokuti mutsa wake worudo unogara nokusingagumi;
24  Iye airamba achitibvuta kumhandu dzedu:Nokuti mutsa wake worudo unogara nokusingagumi;
25  Iye anopa zvipenyu zvose zvenyama zvokudya:Nokuti mutsa wake worudo unogara nokusingagumi;
26  Ongai Mwari wokumatenga:Nokuti mutsa wake worudo unogara nokusingagumi.
62  Chokwadi mweya wangu wakamirira Mwari wakanyarara.Ruponeso rwangu runobva kwaari.
2  Chokwadi iye ndiye dombo rangu noruponeso rwangu, nzvimbo yangu yakakwirira yakachengeteka;Handizozununguswi kwazvo.
3  Mucharamba muchivavarira munhu wamungaponda kusvikira rini?Mose makaita sorusvingo rwakatsveyama, rusvingo rwematombo ruri kusundidzirwa mukati.
4  Chokwadi vanopa zano kuti vafurire munhu kuti abve pakukudzwa kwake;Vanofarira nhema.Vanokomborera nemiromo yavo, asi vanotuka mumwoyo mavo. Sera.
5  Chokwadi mirira Mwari wakanyarara, haiwa mweya wangu,Nokuti tariro yangu inobva kwaari.
6  Chokwadi iye ndiye dombo rangu noruponeso rwangu, nzvimbo yangu yakakwirira yakachengeteka;Handizozununguswi.
7  Ruponeso rwangu nokukudzwa kwangu zviri pana Mwari.Dombo rangu rakasimba, iyo nzvimbo yangu yokupotera iri kuna Mwari.
8  Vimbai naye nguva dzose, haiwa imi vanhu.Dururai mwoyo yenyu pamberi pake.Mwari ndiye nzvimbo yedu yokupotera. Sera.
9  Chokwadi vanakomana vomunhu wepanyika imhepo inofemwa,Vanakomana vevanhu inhema.Pavanoiswa pachikero, vose zvavo vanokundwa kurema nemhepo inofemwa.
10  Musavimba nokubiridzira,Uyewo musava vanhu vasina zvavanobatsira nokuita ugororo.Kana zvokurarama nazvo zvikawanda, musaisa mwoyo yenyu pazviri.
11  Mwari akataura kamwe chete, ini ndakazvinzwawo kaviri,Kuti simba nderaMwari.
12  Uyewo mutsa worudo ndowenyu, haiwa Jehovha,Nokuti munoripa mumwe nomumwe maererano nebasa rake.
73  Chokwadi Mwari akanaka kuna Israeri, kune vaya vane mwoyo yakachena.
2  Asi ini, tsoka dzangu dzakanga dzava kuda kutsauka,Nhanho dzangu dzakapotsa dzatsvedzemuka.
3  Nokuti ndakaitira shanje vanozvirumbidza,Pandaiona rugare rwevanhu vakaipa.
4  Nokuti havana marwadzo orufu;Matumbu avo akakora.
5  Havatombonetseki zvinoita munhuwo zvake,Havatambudzwi sevamwe vanhu.
6  Naizvozvo kwavari kuzvikudza kwakaita sechishongo chomuhuro;Chisimba chinovafukidza senguo.
7  Maziso avo akabuda nokukora;Vakapfuura zvinofungwa nomwoyo.
8  Vanozvidza uye vanotaura pamusoro pezvakaipa;Vanotaura nezvokubiridzira vachizvikwidziridza.
9  Vakaisa miromo yavo mumatenga chaimo,Rurimi rwavo runofamba-famba munyika.
10  Naizvozvo anodzosa vanhu vake kuno,Uye vanobudisirwa mvura zhinji.
11  Uye ivo vakati: “Mwari akazviziva sei?Wokumusorosoro ane zivo here?”
12  Tarirai! Ava ndivo vakaipa, vanogara zvakanaka nokusingagumi.Ivo vakawedzera zvavanorarama nazvo.
13  Chokwadi ndakachenesa mwoyo wangu pasinaUye ndakageza maoko angu mukusava nemhosva pasina.
14  Ndakatambudzwa zuva rose,Ndinoruramiswa mangwanani oga oga.
15  Kudai ndakanga ndati: “Ndichataura nyaya yakadaro,”Tarirai! kuchizvarwa chevanakomana venyuNdingadai ndakanyengera.
16  Ndakaramba ndichifunga kuti ndizive izvi;Chakanga chiri chinhu chainetsa mumaziso angu,
17  Kusvikira ndapinda munzvimbo tsvene yaMwari.Ndaida kunzwisisa nguva yavo yemberi.
18  Chokwadi munovaisa panzvimbo inotsvedza.Makaita kuti vaparare.
19  Haiwa, vava chinhu chinokatyamadza sei munguva pfupi pfupi!Vasvika sei pakuguma kwavo uye vapedzwa sei nezvinongoerekana zvavhundutsa!
20  Sezvinoita kurota paunenge wamuka, haiwa Jehovha,Saizvozvowo pamunomuka muchazvidza mufananidzo wavo.
21  Nokuti mwoyo wangu wakava neshungu,Ndakarwadziwa kwazvo muitsvo dzangu,
22  Ndakanga ndisingafungi uye ndaisagona kuziva;Ndakaita semhukawo zvadzo kwamuri.
23  Asi ndinemi nguva dzose;Makabata ruoko rwangu rworudyi.
24  Muchanditungamirira nezano renyu,Uye pashure paizvozvo muchandiendesa kukubwinya.
25  Ndiani wandinaye mumatenga?Handina chimwe chandinofarira panyika kunze kwenyu.
26  Muviri wangu nomwoyo wangu zvakundikana.Mwari ndiye dombo romwoyo wangu nomugove wangu nokusingagumi.
27  Nokuti tarirai! vaya vanoramba vari kure nemi vachaparara.Muchaita kuti vanhu vose vanokusiyai nokuita unzenza vanyarare.
28  Asi ini, kuswedera pedyo naMwari kwakandinakira.Ndakaita Changamire Ishe Jehovha nzvimbo yangu yokupotera,Kuti ndizivise mabasa enyu ose.
85  Haiwa Jehovha, makafarira nyika yenyu;Makadzosa vaya vakatapwa vaJakobho.
2  Makaregerera kukanganisa kwevanhu venyu;Makafukidza zvivi zvavo zvose. Sera.
3  Makadzora kushatirwa kwenyu kwose kukuru;Makazvidzora pakutsamwa kwenyu kukuru.
4  Tidzosei, haiwa Mwari woruponeso rwedu,Mugumise kutitsamwira kwamakaita.
5  Muchatitsamwira nokusingagumi here?Muchasvitsa kutsamwa kwenyu kuzvizvarwa nezvizvarwa here?
6  Hamuzotiraramisizve here,Kuti vanhu venyu vakufarirei?
7  Haiwa Jehovha, tiratidzei mutsa wenyu worudo,Uye tipei ruponeso rwenyu.
8  Ndichanzwa zvichataurwa naMwari wechokwadi Jehovha,Nokuti achataura nezvorugare kuvanhu vake nevakavimbika vake,Asi ngavarege kudzokerazve pakuzvivimba.
9  Chokwadi ruponeso rwake ruri pedyo nevaya vanomutya,Kuti kukudzwa kugare munyika yedu.
10  Asi mutsa worudo nechokwadi, zvakasangana;Kururama norugare—zvakatsvodana.
11  Chokwadi chichamera panyika,Uye kururama kuchatarira pasi kuri kudenga.
12  Jehovha achapawo zvakanaka,Nyika yedu ichabereka zvibereko zvayo.
13  Kururama kuchafamba pamberi pake,Uye kuchagadzira nzira nokufamba kwake.
108  Mwoyo wangu wakasimba, haiwa Mwari.Ndichaimba uye ndichaimba rwiyo,Kukudzwa kwangu kuchaimbawo.
2  Muka, haiwa iwe chiridzwa chine tambo; newewo, haiwa rudimbwa.Ndichamutsa mambakwedza.
3  Ndichakurumbidzai pakati pemarudzi, haiwa Jehovha;Ndichakuimbirai ndiri pakati pemapoka emarudzi.
4  Nokuti mutsa wenyu worudo mukuru kusvikira kumatenga,Nechokwadi chenyu kusvikira kumatenga.
5  Haiwa kwidziridzwai pamusoro pematenga, haiwa Mwari;Kukudzwa kwenyu ngakuve pamusoro penyika yose.
6  Kuti vamunoda vanunurwe,Haiwa, ponesai noruoko rwenyu rworudyi mundipindure.
7  Mwari akataura muutsvene hwake achiti:“Ndichapembera nomufaro, ndichaganhura Shekemu kuti ive nhaka;Ndichayera bani reSukoti.
8  Giriyedhi ndeyangu; Manase ndeyangu;Efremu inhare yomukuru wangu;Judha mudonzvo wangu womutungamiriri.
9  Moabhi ihari yangu yokugezera.Ndichakanda hwashu yangu pamusoro peEdhomu.Ndichashevedzera mukukunda pamusoro peFiristiya.”
10  Ndiani achandiendesa kuguta rakavakirirwa?Ndiani achanditungamirira kusvikira kuEdhomu?
11  Haiwa Mwari, hamusi imi here makatirasaUye musingaendi nemauto edu saMwari wedu?
12  Tibatsirei mukutambudzika,Sezvo kuponeswa nomunhu wepanyika kusingabatsiri.
13  Tichapiwa simba naMwari,Uye iye achatsika-tsika mhandu dzedu.
57  Ndinzwirei nyasha, haiwa Mwari, ndinzwirei nyasha,Nokuti mweya wangu wakapotera kwamuri;Ndinopotera mumumvuri wemapapiro enyu kusvikira nhamo dzapfuura.
2  Ndinoshevedzera kuna Mwari Wokumusorosoro, kuna Mwari wechokwadi anodzigumisa nokuda kwangu.
3  Achatumira rubatsiro kubva kudenga ondiponesa.Chokwadi achavhiringidza uya anondikachura. Sera.Mwari achatumira mutsa wake worudo nechokwadi chake.
4  Mweya wangu uri pakati peshumba;Handigoni kurara pasi pakati pevaparadzi, kunyange vanakomana vevanhu,Vane mazino anenge mapfumo nemiseve,Vane rurimi runenge bakatwa rakapinza.
5  Haiwa, kwidziridzwai kumusoro kwematenga, haiwa Mwari;Kukudzwa kwenyu ngakuve pamusoro penyika yose.
6  Vakagadzirira tsoka dzangu mambure;Mweya wangu wakakotamiswa.Vakachera gomba pamberi pangu;Vakawira mukati maro. Sera.
7  Mwoyo wangu wakasimba, haiwa Mwari,Mwoyo wangu wakasimba.Ndichaimba uye ndichaimba rwiyo.
8  Muka, haiwa iwe kukudzwa kwangu;Muka, haiwa iwe chiridzwa chine tambo; newewo, haiwa iwe rudimbwa.Ndichamutsa mambakwedza.
9  Ndichakurumbidzai pakati pemarudzi, haiwa Jehovha;Ndichakuimbirai pakati pemapoka emarudzi.
10  Nokuti mutsa wenyu worudo mukuru kusvikira kumatenga,Nechokwadi chenyu kusvikira kumatenga.
11  Kwidziridzwai pamusoro pematenga, haiwa Mwari;Kukudzwa kwenyu ngakuve pamusoro penyika yose.
100  Shevedzerai kuna Jehovha mukukunda, imi mose vanhu vepanyika.
2  Shumirai Jehovha muchifara.Uyai pamberi pake muchishevedzera nomufaro.
3  Zivai kuti Jehovha ndiMwari.Ndiye akatisika, kwete isu pachedu.Isu tiri vanhu vake nemakwai emafuro ake.
4  Pindai pamagedhi ake muchionga,Pindai muzvivanze zvake muchirumbidza.Muongei, rumbidzai zita rake.
5  Nokuti Jehovha akanaka;Mutsa wake worudo unogara nokusingagumi,Kutendeka kwake kunogara kusvikira kuzvizvarwa nezvizvarwa.
149  Rumbidzai Jah!Imbirai Jehovha rwiyo rutsva,Uye kurumbidzwa kwake muungano yevakavimbika.
2  Israeri ngaafarire Muiti wake Mukuru,Vanakomana veZiyoni—ngavafarire Mambo wavo.
3  Ngavarumbidze zita rake vachitamba.Ngavamuimbire nemakandira norudimbwa.
4  Nokuti Jehovha anofarira vanhu vake.Anonatsa vanyoro noruponeso.
5  Vakavimbika ngavapembere nomufaro nokukudzwa;Ngavashevedzere nomufaro vari pamibhedha yavo.
6  Nziyo dzinorumbidza Mwari ngadzive pahuro dzavo,Uye mapakatwa anocheka nekwose ngaave mumaoko avo,
7  Kuti vatsive marudzi,Vatuke mapoka emarudzi,
8  Kuti vasunge madzimambo avo nengetaniNevanokudzwa vavo nezvisungo zvomumakumbo zvesimbi,
9  Kuti vavaitire zvavakatongerwa zvakanyorwa.Kukudzwa kwakadaro ndokwevakavimbika vake vose.Rumbidzai Jah!
87  Nheyo yake iri mumakomo matsvene.
2  Jehovha anoda magedhi eZiyoniKupfuura tebhenekeri dzose dzaJakobho.
3  Zvinhu zvinokudzwa zviri kutaurwa pamusoro pako, haiwa iwe guta raMwari wechokwadi. Sera.
4  Ndichati Rakabhi neBhabhironi ndedzimwe dzinondiziva;Tarirai Firistiya neTire, pamwe chete neKushi:“Uyu ndiye akaberekerwa ikoko.”
5  Zvichanzi nezveZiyoni:“Mumwe nomumwe akaberekerwa mariri.”Wokumusorosoro acharisimbisa kwazvo.
6  Paanenge achinyora marudzi, Jehovha achazivisa kuti:“Uyu ndiye akaberekerwa ikoko.” Sera.
7  Pachavawo nevaimbi pamwe chete nevatambi vanotamba mitambo inotambwa vachitenderera, vachiti:“Zvitubu zvangu zvose zviri mauri.”
93  Jehovha ava mambo!Akapfeka ukuru;Jehovha akapfeka—akazvisunga nesimba.Nyika inobereka inosimbiswawo kuitira kuti irege kuzununguswa.
2  Chigaro chenyu choumambo chakasimbiswa kwazvo kubvira kare kare;Imi mave muripo kubvira kare kare.
3  Nzizi dzakanzwika, haiwa Jehovha,Nzizi dzakaita kuti ruzha rwadzo runzwike;Nzizi dzinoramba dzichiita kuti kutinhira kwadzo kunzwike.
4  Pamusoro pokutinhira kwemvura zhinji, iwo mafungu egungwa ane simba,Jehovha ane simba kumusoro.
5  Zviyeuchidzo zvenyu zvakavimbika kwazvo.Utsvene hunokodzera imba yenyu, haiwa Jehovha, nokuda kwemazuva mazhinji.
77  Ndichashevedzera kuna Mwari nenzwi rangu,Kuna iye Mwari nenzwi rangu, uye iye achanditeerera.
2  Ndakatsvaka Jehovha pazuva rokutambudzika kwangu.Ruoko rwangu rwanga rwakatambanudzwa usiku asi haruna kurukutika;Mweya wangu waramba kunyaradzwa.
3  Ndichayeuka Mwari ndova munhu asina kugadzikana;Ndichafungisisa, simba rangu ropera. Sera.
4  Makabata zvikope zvangu;Ini ndakanetseka, uye handigoni kutaura.
5  Ndakafunga nezvemazuva ekare,Nezvemakore enguva yakapfuura isingagumi.
6  Ndichayeuka nziyo dzandairidza nezviridzwa zvine tambo usiku;Ndichafungisisa nomwoyo wangu,Simba riri mukati mangu richanyatsotsvaka.
7  Jehovha acharamba achirasa nokusingagumi here,Uye haazofadzwizve here?
8  Mutsa wake worudo wakaguma nokusingaperi here?Zvaakataura zvakakundikana kwezvizvarwa nezvizvarwa here?
9  Mwari akakanganwa kuva nenyasha,Kana kuti akavhara ngoni dzake akatsamwa here? Sera.
10  Ndicharamba ndichiti: “Izvi ndizvo zvinondibaya,Iko kuchinja kworuoko rworudyi rwoWokumusorosoro” here?
11  Ndichayeuka mabasa aJah;Nokuti ndichayeuka zvinoshamisa zvamakaita kare kare.
12  Ndichafungisisa nezvebasa renyu rose,Ndichava nehanya nezvamakaita.
13  Haiwa Mwari, nzira yenyu iri munzvimbo tsvene.Ndiani Mwari mukuru akafanana naMwari?
14  Ndimi Mwari wechokwadi, anoita zvinoshamisa.Makazivisa marudzi simba renyu.
15  Makadzikinura vanhu venyu noruoko rwenyu,Ivo vanakomana vaJakobho nevaJosefa. Sera.
16  Mvura yakakuonai, haiwa Mwari,Mvura yakakuonai; ikatanga kurwadziwa kwazvo.Uyewo, mvura yakadzika yakatanga kudedera.
17  Makore akadurura mvura achitinhira;Matenga ane makore akatinhira.Miseve yenyu yakaendawo kuno nokoko.
18  Ruzha rwokutinhira kwenyu rwakaita semavhiri engoro;Mheni dzakavhenekera nyika inobereka;Nyika yakadedera, ikatanga kuzununguka.
19  Nzira yenyu yaipinda nomugungwa,Gwara renyu raipinda nomumvura zhinji;Pamakatsika hapana kuzivikanwa.
20  Makatungamirira vanhu venyu semakwai,Muchishandisa ruoko rwaMosesi naAroni.
144  Jehovha ngaarumbidzwe, iye Dombo rangu,Iye anodzidzisa maoko angu kurwa,Uye minwe yangu hondo;
2  Ndiye mutsa wangu worudo nenhare yangu,Nzvimbo yangu yakakwirira yakachengeteka noMupukunyutsi wangu,Nhoo yangu noMunhu wandakapotera kwaari,Iye anokunda marudzi achiaisa pasi pangu.
3  Haiwa Jehovha, munhu chiiko zvamuine hanya naye,Iye mwanakomana womunhuwo zvake zvamunomufunga?
4  Munhu akafanana nemhepowo zvayo inofemwa;Mazuva ake akafanana nomumvuri unopfuura.
5  Haiwa Jehovha, rerekai matenga enyu kuti muburuke;Batai makomo kuti apfungaire.
6  Vhenekai nemheni kuti muvaparadzire;Budisai miseve yenyu kuti muvavhiringidze.
7  Tambanudzai maoko enyu muri kumusoro;Ndisunungurei mundinunure pamvura zhinji,Paruoko rwevokune imwe nyika,
8  Vane miromo yakataura zvinhu zvisiri zvechokwadiVane maoko orudyi ari maoko orudyi enhema.
9  Haiwa Mwari, ndichakuimbirai rwiyo rutsva.Ndichakuimbirai nechiridzwa chine tambo gumi,
10  Iye anopa madzimambo ruponeso,Iye akasunungura mushumiri wake Dhavhidhi pabakatwa rinokuvadza.
11  Ndisunungurei mundinunure muruoko rwevokune imwe nyika,Vane miromo yakataura zvinhu zvisiri zvechokwadiUye vane maoko orudyi ari maoko orudyi enhema,
12  Vanoti: “Vanakomana vedu vakaita semiti miduku yatokura ivo vachiri vaduku,Vanasikana vedu vakaita semabwe epakona akavezwa sezvinoitwa epamuzinda,
13  Matura edu akazara, ane zvinhu zvemarudzi ose,Makwai edu ari kuwedzera nezviuru, rimwe chete richibereka zviuru gumi, kunze.
14  Mombe dzedu dzine mazamu, pasina inotsemuka uye inosvodza,Uye pasina kushevedzera munzvimbo dzedu dzinoungana vanhu.
15  Vanofara vanhu vanoitirwa saizvozvo!”Vanofara vanhu avo Mwari wavo ari Jehovha!
46  Mwari ndiye nzvimbo yedu yokupotera nesimba redu,Rubatsiro runowanika zviri nyore pakutambudzika.
2  Ndokusaka tisingazotyi, kunyange kana nyika ikachinjaUye kunyange makomo akazununguka achipinda mumwoyo wegungwa guru;
3  Kunyange mvura yaro ikava isina kugadzikana, ichipupuma,Kunyange makomo akazununguka parinovinduka. Sera.
4  Pane rwizi rune hova dzinoita kuti guta raMwari rifare,Iyo tebhenekeri huru tsvenetsvene yoWokumusorosoro.
5  Mwari ari pakati peguta racho; iro harizozununguswi.Mwari acharibatsira pakutanga kwemangwanani.
6  Marudzi akaita mheremhere, umambo hwakazununguka;Iye akataura nenzwi rake, nyika ikanyunguduka.
7  Jehovha wemauto anesu;Mwari waJakobho ndiye nzvimbo yedu yakakwirira yakachengeteka. Sera.
8  Uyai, onai mabasa aJehovha,Maitiro aakaita zviitiko zvinokatyamadza panyika.
9  Anogumisa hondo kusvikira kumugumo wenyika.Anotyora uta uye anogura-gura pfumo;Anopisa ngoro nomoto.
10  “Bvumai, muzive kuti ndini Mwari.Ndichakwidziridzwa pakati pemarudzi,Ndichakwidziridzwa munyika.”
11  Jehovha wemauto anesu;Mwari waJakobho ndiye nzvimbo yedu yakakwirira yakachengeteka. Sera.
114  Israeri paakabuda muIjipiti,Imba yaJakobho ichibva kuvanhu vaitaura zvisinganzwisisiki,
2  Judha akava nzvimbo yake tsvene,Israeri akava nzvimbo yake huru yaaidzora.
3  Gungwa rakazviona rikatiza;Rwizi rwaJodhani rwakadzokera shure.
4  Makomo akasvetuka-svetuka sezvinoita makondohwe,Zvikomo zvakaita sezvinoita makwayana.
5  Wakanga waita sei, haiwa iwe gungwa, zvawakatiza,Haiwa iwe Jodhani, zvawakadzokera shure?
6  Haiwa imi makomo, zvamakasvetuka-svetuka sezvinoita makondohwe;Haiwa imi zvikomo, sezvinoita makwayana?
7  Rwadziwa nemhosva yaIshe, haiwa iwe nyika,Nemhosva yaMwari waJakobho,
8  Iye anochinja dombo kuti rive dziva rine tsanga zhinji,Iro dombo rakaoma kwazvo kuti rive chitubu chemvura.
37  Usatsamwira vanoita zvakaipa.Usaitira shanje vaya vanoita zvisina kururama.
2  Nokuti vachakurumidza kuoma souswa,Uye vachaparara souswa huchangomera hwakasvibirira.
3  Vimba naJehovha uite zvakanaka;Gara panyika, uite zvinhu nokutendeka.
4  Farirawo Jehovha kwazvo,Iye achakupa zvinokumbirwa nomwoyo wako.
5  Isa nzira yako pana Jehovha,Uvimbe naye, uye iye achazviita.
6  Iye achabudisa kururama kwako sechiedza,Uye kururamisira kwako semasikati.
7  Ramba wakanyarara pamberi paJehovha,Umumirire uchimusuwa.Usatsamwira munhu wose anoita kuti nzira yake ibudirire,Uye munhu anoita zvaanofunga.
8  Rega kutsamwa, usiye hasha;Usashatirwa kuti ungoita zvakaipa.
9  Nokuti vanoita zvakaipa vachaparadzwa,Asi vaya vanotarisira kuna Jehovha ndivo vachagara nhaka yenyika.
10  Kwangosara nguva duku, munhu akaipa haazovipozve;Uchanyatsotarira panzvimbo yake, asi haachazovipo.
11  Asi vanyoro ndivo vachagara nhaka yenyika,Uye vachafara kwazvo norugare rukuru.
12  Munhu akaipa anorongera munhu akarurama zvakaipa,Anogeda-geda mazino ake kwaari.
13  Jehovha achamuseka,Nokuti anoona kuti zuva rake richauya.
14  Vakaipa vakavhomora bakatwa uye vakakunga uta hwavo,Kuti vawisire pasi anotambudzika nomurombo,Kuti vauraye vaya vakarurama munzira yavo.
15  Bakatwa ravo richapinda mumwoyo mavo,Uye uta hwavo huchatyoka.
16  Zvishoma zvomunhu akarurama zviri naniPane zvakawanda zvevakaipa vazhinji.
17  Nokuti maoko evakaipa achatyoka,Asi Jehovha achange achitsigira vakarurama.
18  Jehovha anoziva mazuva evasina mhosva,Nhaka yavo icharamba iripo nokusingagumi.
19  Havazonyadziswi munguva yedambudziko,Vachaguta mumazuva enzara.
20  Nokuti vakaipa vachaparara,Vavengi vaJehovha vachaita sokunaka kwemafuro;Vachapera. Vachaperera muutsi.
21  Munhu akaipa anokwereta asingadzoreri,Asi munhu akarurama anonzwira nyasha uye anopa zvipo.
22  Nokuti vaya vanokomborerwa naye vachagara nhaka yenyika,Asi vaya vanotukwa naye vachaparadzwa.
23  Nhanho dzomurume akagwinya dzakasimbiswa naJehovha,Iye anofarira nzira yake.
24  Kunyange akawa, haangazvambarari pasi,Nokuti Jehovha ari kutsigira ruoko rwake.
25  Ndaimbova jaya, asi zvino ndakwegura,Handina kumboona munhu akarurama achisiyiwa zvachose,Kana vana vake vachitsvaka zvokudya.
26  Zuva rose anonzwira nyasha uye anokweretesa,Naizvozvo vana vake vachakomborerwawo.
27  Rega zvakaipa uite zvakanaka,Ugare nokusingagumi.
28  Nokuti Jehovha anoda kururamisira,Haazosiyi vakavimbika vake. ע [ʽAʹyin]Vachachengetedzwa nokusingagumi;Asi vana vevakaipa, chokwadi vachaparadzwa.
29  Vakarurama vachagara nhaka yenyika,Vachagara mairi nokusingaperi.
30  Muromo womunhu akarurama ndiwo unotaura uchenjeri nenzwi riri pasi,Rurimi rwake ndirwo runotaura zvakarurama.
31  Mutemo waMwari wake uri mumwoyo make;Tsoka dzake hadzizotsvedzemuki.
32  Munhu akaipa anoramba akavandira akaruramaUye anotsvaka kumuuraya.
33  Asi Jehovha haazomusiyi ari muruoko rwaiyeye,Haazomuti ane mhosva paanenge achitongwa.
34  Tarisira kuna Jehovha uchengete nzira yake,Iye achakukwidziridza kuti ugare nhaka yenyika.Vakaipa pavanoparadzwa, iwe uchazviona.
35  Ndakaona munhu akaipa anodzvinyiriraAchitandavara somuti wakasvibirira uri muivhu rawo.
36  Asi iye akapfuura, uye akanga asisipo;Ndakaramba ndichimutsvaka, asi haana kuwanikwa.
37  Cherechedza munhu asina chaanopomerwa, urambe uchiona munhu akarurama.Nokuti nguva yemberi yomunhu iyeye ichava norugare.
38  Asi vadariki vachatsakatiswa pamwe chete;Nguva yemberi yevanhu vakaipa ichagumiswa.
39  Ruponeso rwevakarurama runobva kuna Jehovha;Ndiye nhare yavo munguva yokutambudzika.
40  Jehovha achavabatsira, ovapukunyutsa.Achavapukunyutsa pavanhu vakaipa, ovaponesa,Nokuti vakapotera kwaari.
138  Ndichakurumbidzai nomwoyo wangu wose.Ndichakuimbirai pamberi pevamwe vanamwari.
2  Ndichakotama ndakatarira kutemberi yenyu tsvene,Ndicharumbidza zita renyu,Nokuda kwomutsa wenyu worudo uye nokuda kwechokwadi chenyu.Nokuti makakudza zvamakataura kutopfuura zita renyu rose.
3  Pazuva randakashevedzera, makandipindurawo;Makashingisa mweya wangu nesimba.
4  Madzimambo ose epanyika achakurumbidzai, haiwa Jehovha,Nokuti achange anzwa zvamunotaura nomuromo wenyu.
5  Achaimba nezvenzira dzaJehovha,Nokuti kubwinya kwaJehovha kukuru.
6  Nokuti Jehovha akakwirira, uye anoona munhu anozvininipisa;Asi munhu anozvikudza anongomuziva ari kure.
7  Kana ndikafamba pakati pokutambudzika, muchandichengetedza ndiri mupenyu.Muchatambanudza ruoko rwenyu nokuda kwehasha dzevavengi vangu,Uye ruoko rwenyu rworudyi ruchandiponesa.
8  Jehovha achapedza zvinhu zvine chokuita neni.Haiwa Jehovha, mutsa wenyu worudo unogara nokusingagumi.Musarega mabasa emaoko enyu.
97  Jehovha ava mambo! Nyika ngaifare.Zvitsuwa zvizhinji ngazvifare.
2  Makore nezarima zvakamupoteredza;Kururama nokururamisira ndizvo nzvimbo isingachinji yechigaro chake choumambo.
3  Moto unoenda uri pamberi pake,Uye unoparadza mhandu dzake dziri kumativi ose.
4  Mheni dzake dzakavhenekera nyika inobereka;Nyika yakaona, ikarwadziwa kwazvo.
5  Makomo akanyunguduka sezvinoita namo nokuda kwaJehovha,Nokuda kwaShe wenyika yose.
6  Matenga akataura nezvokururama kwake,Marudzi ose akaona kukudzwa kwake.
7  Vose vaya vanoshumira chero mufananidzo upi zvawo wakavezwa ngavanyare,Vaya vanozvirumbidza navanamwari vasina zvavanobatsira.Mukotamirei, imi mose vanamwari.
8  Ziyoni rakanzwa, rikatanga kufara,Mataundi ari pasi peJudha akatanga kufaraNokuda kwezvamakatonga, haiwa Jehovha.
9  Nokuti imi, haiwa Jehovha, ndimi Wokumusorosoro kumusoro kwenyika yose;Makakwira kunzvimbo yenyu yakakwirira kwazvo kupfuura vamwe vanamwari vose.
10  Haiwa imi vanoda Jehovha, vengai zvakaipa.Iye anorinda mweya yevakavimbika vake;Anovanunura mumaoko evakaipa.
11  Chiedza chakabudira munhu akarurama,Uye kufara kwakabudira vane mwoyo yakarurama.
12  Farirai Jehovha, haiwa imi makarurama,Ongai chiyeuchidzo chake chitsvene.
148  Rumbidzai Jah!Rumbidzai Jehovha muri kumatenga,Murumbidzei muri munzvimbo dzakakwirira.
2  Murumbidzei, imi mose ngirozi dzake.Murumbidzei, imi mose uto rake.
3  Murumbidzei, imi zuva nomwedzi.Murumbidzei, imi mose nyeredzi dzechiedza.
4  Murumbidzei, imi matenga okumatenga,Nemi mvura iri pamusoro pematenga.
5  Ngazvirumbidze zita raJehovha;Nokuti iye akarayira, izvo zvikasikwa.
6  Iye anoramba akazvimisa nokusingaperi, nokusingagumi.Akazvipa murau, uye hauzopfuuri.
7  Rumbidzai Jehovha muri panyika,Imi mazimhuka omugungwa nemi mose mvura yakadzika,
8  Imi moto nechimvuramabwe, chando noutsi hutema-tema,Iwe dutu guru, rinoita zvaakataura,
9  Imi makomo nemi mose zvikomo,Imi miti yemichero nemi mose misidhari,
10  Imi mhuka dzomusango nemi mose zvipfuwo,Imi zvinhu zvinokambaira neshiri dzine mapapiro,
11  Imi madzimambo enyika nemi mose mapoka emarudzi,Imi machinda nemi mose vatongi venyika,
12  Imi majaya nemiwo mhandara,Imi vakweguru pamwe chete nevakomana.
13  Zvose ngazvirumbidze zita raJehovha,Nokuti zita rake roga ndiro riri kumusoro kusingasvikiki.Kukudzwa kwake kuri kumusoro kwenyika nedenga.
14  Iye achakwidziridza nyanga yevanhu vake,Uye kurumbidzwa kwevakavimbika vake vose,Kwevanakomana vaIsraeri, ivo vanhu vari pedyo naye.Rumbidzai Jah!
45  Mwoyo wangu watutuma nenyaya yakanaka.Ndiri kuti: “Mabasa angu ane chokuita namambo.”Rurimi rwangu ngaruve chinyoreso chomukopi ane unyanzvi.
2  Chokwadi wakanaka kupfuura vanakomana vevanhu.Nyasha dzakadururirwa pamiromo yako.Ndokusaka Mwari akakukomborera nokusingagumi.
3  Sungira bakatwa rako pachidya chako, haiwa iwe ane simba,Nokukudzwa kwako nokubwinya kwako.
4  Enda ubudirire nokubwinya kwako;Tasva bhiza rako nokuda kwechokwadi nokuzvininipisa nokururama,Ruoko rwako rworudyi ruchakurayiridza zvinhu zvinotyisa.
5  Miseve yako yakapinza—marudzi anoramba achiwira pasi pako—Mumwoyo yevavengi vamambo.
6  Mwari ndiye chigaro chako choumambo nokusingagumi, kunyange nokusingaperi;Tsvimbo youmambo hwako itsvimbo yokururama.
7  Iwe wakada kururama uye unovenga uipi.Ndokusaka Mwari, iye Mwari wako, akakuzodza nemafuta okupembera nomufaro kupfuura vamwe vako.
8  Nguo dzako dzose dzinonhuhwirira mura nearosi nekasiya;Zviridzwa zvine tambo zvinobva mumuzinda wakaisvonaka wenyanga dzenzou zvakaita kuti ufare.
9  Vanasikana vemadzimambo ndevamwe vevakadzi vako vanokudzwa.Vahosi vakamira kuruoko rwako rworudyi vakashonga ndarama yokuOfiri.
10  Teerera, haiwa iwe mwanasikana, uone, uye rereka nzeve yako;Kanganwa vanhu vako neimba yababa vako.
11  Mambo achasuwa kunaka kwako,Nokuti ndiye ishe wako,Naizvozvo mukotamire.
12  Mwanasikana weTire aripowo nechipo—Vapfumi pakati pevanhu vachatsvaka kunzwirwa nyasha.
13  Mwanasikana wamambo anokudzwa kwazvo mukati memba;Zvipfeko zvake zvakarukwa nendarama.
14  Achaunzwa kuna mambo akapfeka chipfeko chakarukwa.Mhandara dzinomutevera seshamwari dzake dziri kupinzwa mauri.
15  Vachaunzwa nokufara kwazvo nomufaro;Vachapinda mumuzinda wamambo.
16  Panzvimbo yemadzitateguru ako pachava nevanakomana vako,Vauchagadza kuti vave machinda munyika yose.
17  Ndichataura nezvezita renyu kuzvizvarwa zvose zviri kuuya.Ndokusaka marudzi achakurumbidzai nokusingagumi, kunyange nokusingaperi.
52  Unozvirumbidzirei pamusoro pezvakaipa, haiwa iwe ane simba?Mutsa worudo waMwari uripo zuva rose.
2  Rurimi rwako runoronga kuti pave nenhamo, rwakapinza sechisvo,Runoshanda ruchiita zvokunyengera.
3  Wakada zvakaipa kupfuura zvakanaka,Wakada nhema kupfuura kutaura zvakarurama. Sera.
4  Wakada mashoko ose okuparadza,Haiwa iwe rurimi runonyengera.
5  Mwari achakuputsawo nokusingaperi;Achakuwisira pasi okubvisa patende rako,Achakudzura munyika yevapenyu. Sera.
6  Vakarurama vachazviona uye vachatya,Vachamuseka.
7  Tarirai, uyu ndiye murume asingaiti kuti Mwari ave nhare yake,Asi anovimba nokuwanda kwepfuma yake,Anovanda munhamo dzinoitwa naye.
8  Asi ini ndichaita somuorivhi wakasvibirira uri mumba maMwari;Ndinovimba nomutsa worudo waMwari nokusingagumi, kunyange nokusingaperi.
9  Ndichakurumbidzai nokusingagumi, nokuda kwemabasa amakaita;Ndichava netariro muzita renyu, nokuti zvakanaka, pamberi pevakavimbika venyu.
71  Haiwa Jehovha, ndakapotera kwamuri.Haiwa, dai ndikasambonyadziswa.
2  Ndinunurei mukururama kwenyu mundipukunyutse.Rerekerai nzeve yenyu kwandiri mundiponese.
3  Ivai nhare yangu yedombo yokuti ndipinde nguva dzose.Rayirai kuti ndiponeswe,Nokuti muri ibwe rangu nenhare yangu.
4  Haiwa Mwari wangu, ndipukunyutsei paruoko rwomunhu akaipa,Pachanza chouya ari kuita zvisina kururama uye achidzvinyirira.
5  Nokuti muri tariro yangu, haiwa Changamire Ishe Jehovha, munhu wandinovimba naye kubvira ndichiri muduku.
6  Ndakazvitsigira nemi kubvira pandakabuda mudumbu;Ndimi makandiparadzanisa nenhengo dzomukati dzaamai vangu.Ndinokurumbidzai nguva dzose.
7  Ndakaita sechishamiso kuvanhu vazhinji;Asi imi muri nzvimbo yangu yokupotera yakasimba.
8  Muromo wangu uzere nokukurumbidzai,Zuva rose nokunaka kwenyu.
9  Musandirasa munguva yokukwegura;Musandisiya simba rangu parinenge rava kupera.
10  Nokuti vavengi vangu vati nezvangu,Uye vanorinda mweya wangu varangana pamwe chete,
11  Vachiti: “Mwari akamusiya.Teverai mumubate, nokuti hapana mununuri.”
12  Haiwa Mwari, musaramba muri kure neni.Haiwa Mwari wangu, kurumidzai kuzondibatsira.
13  Vaya vari kurwisana nomweya wangu ngavanyadziswe, vaparare.Vaya vari kunditsvakira dambudziko ngavazvifukidze nokuzvidzwa nokunyadziswa.
14  Asi ini ndicharamba ndakamirira,Ndichawedzera pakurumbidzwa kwenyu kwose.
15  Muromo wangu ucharondedzera kururama kwenyu,Noruponeso rwenyu zuva rose,Nokuti handizivi kuwanda kwazvo.
16  Ndichauya nesimba guru, haiwa Changamire Ishe Jehovha;Ndichataura nezvokururama kwenyu, kwenyu imi moga.
17  Haiwa Mwari, makandidzidzisa kubvira ndichiri muduku,Uye kusvikira zvino ndinoramba ndichizivisa mabasa enyu anoshamisa.
18  Kunyange ndakwegura uye ndachena musoro, haiwa Mwari, musandisiya,Kusvikira ndaudza chizvarwa chinotevera nezvoruoko rwenyu,Ivo vose vaya vachauya, nezvesimba renyu.
19  Haiwa Mwari, kururama kwenyu kunosvika kumusoro;Pamusoro pezvinhu zvikuru zvamakaita,Haiwa Mwari, ndiani akaita semi?
20  Nokuti makaita kuti ndione kutambudzika kuzhinji nenhamo,Ndimutsidzirei zvakare;Ndibudisei zvakare mumvura yakadzika yepanyika.
21  Kudzai ukuru hwangu,Ndikombei mundinyaradze.
22  Iniwo ndichakurumbidzai nechiridzwa chine tambo,Pamusoro pechokwadi chenyu, haiwa Mwari wangu.Ndichakuimbirai norudimbwa, haiwa imi Mutsvene waIsraeri.
23  Miromo yangu ichashevedzera nomufaro pandinenge ndichida kukuimbirai,Kunyange mweya wangu wamakadzikinura.
24  Rurimi rwangu ruchataurawo nezvokururama kwenyu zuva rose nenzwi riri pasi,Nokuti vaya vari kunditsvakira dambudziko vanyadziswa, vatsverudzwa.
128  Anofara munhu wose anotya Jehovha,Anofamba munzira dzake.
2  Nokuti iwe uchadya zvawakashandira zvakaoma nemaoko ako.Uchafara uye zvichakufambira zvakanaka.
3  Mudzimai wako achaita somuzambiringa unobereka zviberekoMukatikati meimba yako.Vanakomana vako vachaita sotumiti twemiorivhi kumativi ose etafura yako.
4  Tarirai! Ndiko kukomborerwa kuchaitwa murumeAnotya Jehovha.
5  Jehovha achakukomborera muZiyoni.Onawo kunaka kweJerusarema mazuva ose oupenyu hwako,
6  Uone vanakomana vevanakomana vako.Israeri ngaave norugare.
76  Mwari anozivikanwa pakati paJudha;Zita rake iguru pakati paIsraeri.
2  Nzvimbo yake yokuvanda iri muSarema,Nzvimbo yake yokugara iri muZiyoni.
3  Ikoko akatyora miseve youta inobvira moto,Nhoo nebakatwa nezvombo zvokurwa nazvo. Sera.
4  Makafukidzwa nechiedza, mune ukuru hunopfuura makomo emhuka dzokubata.
5  Vakasimba pamwoyo vakapambwa,Vakatsimwaira kusvikira vabatwa nehope,Hapana kana mumwe wevarume vakashinga vose akagona kusimudza ruoko achirwisa.
6  Mutyairi wengoro nebhiza racho zvakabatwa nehope huru zvatukwa nemi, haiwa Mwari waJakobho.
7  Imi—munotyisa kwazvo,Ndiani angamira pamberi penyu nokuda kwesimba rokutsamwa kwenyu?
8  Makaita kuti kutonga kunzwike kubva kudenga;Nyika yakatya, ikaramba yakanyarara
9  Mwari paakasimuka kuti atonge,Kuti aponese vanyoro vose vepanyika. Sera.
10  Nokuti hasha dzomunhu dzichakurumbidzai;Muchazvisunga nehasha dzakasara.
11  Pikai muripe kuna Jehovha Mwari wenyu, imi mose makamupoteredza.Ngavauye nechipo vachitya.
12  Iye achaninipisa vatungamiriri;Anotyisa madzimambo enyika.
23  Jehovha ndiye Mufudzi wangu.Hapana chandingashayiwa.
2  Anondirarisa mumafuro ane uswa huzhinji;Anonditungamirira kunzvimbo dzokuzororera dzine mvura zhinji.
3  Anozorodza mweya wangu.Anonditungamirira mumakwara okururama nokuda kwezita rake.
4  Kunyange ndikafamba mumupata wezarima,Handityi zvakaipa,Nokuti imi muneni;Tsvimbo yenyu nomudonzvo wenyu ndizvo zvinhu zvinondinyaradza.
5  Munondigadzirira tafura yezvokudya pamberi pevaya vanondivenga.Makazora musoro wangu mafuta;Kapu yangu yakanyatsozara.
6  Chokwadi kunaka nomutsa worudo zvichanditevera mazuva ose oupenyu hwangu;Uye ndichagara mumba maJehovha kwemazuva mazhinji.
42  Sezvinoita nondo hadzi inosuwa hova dzemvura,Saizvozvowo mweya wangu unokusuwai, haiwa Mwari.
2  Mweya wangu une nyota nokuda kwaMwari, nokuda kwaMwari mupenyu.Ndichauya rini kuti ndizviratidze pamberi paMwari?
3  Misodzi yangu yava zvokudya masikati nousiku,Pavanenge vachiti kwandiri zuva rose: “Mwari wako ari kupi?”
4  Ndichayeuka zvinhu izvi, uye ndichadururira mweya wangu mukati mangu.Nokuti ndaimbopfuura ndiine vanhu vazhinji,Ndaimbofamba zvishoma nezvishoma ndiri pamberi pavo ndichienda kuimba yaMwari,Nenzwi rokushevedzera kwokufara nerokuonga,Reboka revanhu riri kupemberera mutambo.
5  Nei wapererwa netariro, haiwa mweya wangu,Nei usina kugadzikana mukati mangu?Mirira Mwari,Nokuti ndichamurumbidza soruponeso rwangu rukuru.
6  Haiwa Mwari wangu, mweya wangu wapererwa netariro mukati mangu.Ndokusaka ndichikuyeukai,Ndiri munyika yaJodhani nepanzvimbo dzakakwirira dzeHemoni,Ndiri pagomo duku.
7  Mvura yakadzika iri kushevedza mvura yakadzikaPanotinhira mapopoma emvura yenyu.Masaisai enyu ose nemafungu enyu—Zvakapfuura nepamusoro pangu.
8  Jehovha acharayira mutsa wake worudo masikati,Rwiyo rwake ruchava neni usiku;Ndichanyengetera kuna Mwari woupenyu hwangu.
9  Ndichati kuna Mwari, iye ibwe rangu:“Mandikanganwireiko?Ndinofambireiko ndakasuruvara nokuda kwokudzvinyirira kwomuvengi?”
10  Vaya vanondivenga vakandizvidza nokuponda mapfupa angu,Pavanenge vachiti kwandiri zuva rose: “Mwari wako ari kupi?”
11  Nei wapererwa netariro, haiwa mweya wangu,Nei usina kugadzikana mukati mangu?Mirira Mwari,Nokuti ndichamurumbidza soruponeso rwangu rukuru uye saMwari wangu.
91  Ani naani anogara munzvimbo yakavanda yoWokumusorosoroAchawana pokugara pasi pomumvuri woWemasimbaose.
2  Ndichati kuna Jehovha: “Ndimi nzvimbo yangu yokupotera nenhare yangu,Mwari wangu, wandinovimba naye.”
3  Nokuti iye achakununura pachiteyeso chomubati weshiri,Padenda rinokonzera nhamo.
4  Achakuvharidzira nemapapiro ake,Uye uchapotera pasi pemapapiro ake.Chokwadi chake chichava nhoo huru norusvingo rwokudzivirira.
5  Hauzotyi chero chinhu chipi zvacho chinotyisa usiku,Kana museve unobhururuka masikati,
6  Kana denda rinofamba murima,Kana kuparadza kunopamba masikati.
7  Vane chiuru vachawa kurutivi rwakoUye vane zviuru gumi kuruoko rwako rworudyi;Hazvizosviki pedyo newe.
8  Uchangotarira chete nemaziso ako,Woona kutsiviwa kwevakaipa.
9  Nokuti wakati: “Jehovha ndiye nzvimbo yangu yokupotera,”Wakaita kuti Wokumusorosoro ave nzvimbo yako yokugara;
10  Hapana dambudziko richakuwira,Uyewo hapana kana hosha ichaswedera pedyo netende rako.
11  Nokuti iye acharayira ngirozi dzake pamusoro pako,Kuti dzikurinde munzira dzako dzose.
12  Dzichakutakura pamaoko adzo,Kuti tsoka yako irege kugumburwa nedombo chero ripi zvaro.
13  Uchatsika mwana weshumba nemhungu;Uchatsika-tsika mwana weshumba ava nezenze nenyoka huru.
14  Nokuti akandida kwazvo,Ndichamupukunyutsawo.Ndichamudzivirira nokuti ava kuziva zita rangu.
15  Iye achandishevedza, uye ini ndichamupindura.Ndichava naye pakutambudzika.Ndichamununura ndomukudza.
16  Ndichamugutsa nemazuva mazhinji,Ndichaita kuti aone kuponesa kwandinoita.
22  Mwari wangu, Mwari wangu, mandisiyirei?Nei muri kure nokundiponesa,Uye nemashoko okugomera kwangu?
2  Haiwa Mwari wangu, ndinoramba ndichishevedza masikati asi hamupinduri;Nousiku, asi handina runyararo.
3  Asi imi muri mutsvene,Munogara mukurumbidza kwaIsraeri.
4  Madzibaba edu akavimba nemi;Akavimba nemi, uye makaramba muchiapukunyutsa.
5  Akachema kwamuri, akapukunyuka;Akavimba nemi, uye haana kunyadziswa.
6  Asi ini ndiri honye, handisi munhu,Ndiri chinhu chinozvidzwa nevanhu uye chinoshorwa nevanhu.
7  Vaya vose vanondiona, vanondinyomba;Vanoramba vachishama miromo yavo kwazvo, vanoramba vachidzungudza misoro yavo, vachiti:
8  “Akazviisa kuna Jehovha. Iye ngaamupukunyutse!Ngaamununure, zvaakamufarira!”
9  Nokuti Imi ndimi maindibudisa mudumbu,Ndimi maiita kuti ndivimbe nemi pandakanga ndichiri pamazamu aamai vangu.
10  Ndakaiswa kwamuri kubva muchibereko;Mave muri Mwari wangu kubvira ndiri mudumbu raamai vangu.
11  Musaramba muri kure neni, nokuti kutambudzika kuri pedyo,Nokuti hapana mumwe mubatsiri.
12  Nzombe duku zhinji dzakandikomba;Dzine simba dzokuBhashani dzakandipoteredza.
13  Dzakandishamira miromo yadzo,Seshumba iri kubvambura-bvambura uye iri kudzvova.
14  Ndakadururwa semvura,Mapfupa angu ose akaparadzaniswa.Mwoyo wangu waita senamo;Wanyunguduka mukatikati mangu.
15  Simba rangu raoma sechaenga,Rurimi rwangu runonamatidzwa kumatadza angu;Muri kundiisa muguruva rorufu.
16  Nokuti imbwa dzakandikomba;Ungano yevanoita zvakaipa yakandipoteredza.Vari kuruma maoko angu nemakumbo angu sezvinoita shumba.
17  Ndinogona kuverenga mapfupa angu ose.Ivo vanotarira, vanonyatsonditarira.
18  Vanogovana nguo dzangu,Vanokanda mijenya pazvipfeko zvangu.
19  Asi imi, haiwa Jehovha, haiwa imi musaramba muri kure.Haiwa imi simba rangu, chimbidzai kuzondibatsira.
20  Nunurai mweya wangu pabakatwa,Iwo mweya wangu mumwe chete patsoka yembwa;
21  Ndiponesei pamuromo weshumba,Uye ndipindurei mondiponesa panyanga dzenzombe dzomusango.
22  Ndichazivisa hama dzangu zita renyu;Ndichakurumbidzai ndiri pakati peungano.
23  Imi vanotya Jehovha, murumbidzei!Imi mose vana vaJakobho, mukudzei!Mutyei, imi mose vana vaIsraeri.
24  Nokuti haana kuzvidzaKana kusema kutambudzika kwomunhu anotambudzika;Uye haana kumuvanzira chiso chake,Uye paakamuchemera kuti abatsirwe, iye akanzwa.
25  Kurumbidza kwangu kuchabva kwamuri ndiri muungano huru;Ndicharipa mhiko dzangu ndiri pamberi pevaya vanomutya.
26  Vanyoro vachadya voguta;Vaya vanomutsvaka vacharumbidza Jehovha.Mwoyo yenyu ngairarame nokusingaperi.
27  Migumo yose yenyika ichayeuka, yodzokera kuna Jehovha.Mhuri dzose dzemarudzi dzichakotama pamberi penyu.
28  Nokuti umambo ndohwaJehovha,Ndiye ari kutonga marudzi.
29  Vapfumi vose vepanyika vachadya uye vachakotama;Vose vaya vari kuburukira kuguruva vachamupfugamira,Hapana achazombochengetedza mweya wake uri mupenyu.
30  Mwana achamushandira;Chizvarwa chinotevera chichaziviswa nezvaJehovha.
31  Vachauya vozivisa nezvokururama kwakeKuvanhu vachaberekwa, kuti akaita izvi.
135  Rumbidzai Jah!Rumbidzai zita raJehovha,Murumbidzei, haiwa imi vashumiri vaJehovha,
2  Imi makamira muimba yaJehovha,Muzvivanze zveimba yaMwari wedu.
3  Rumbidzai Jah, nokuti Jehovha akanaka.Imbirai zita rake, nokuti ndizvo zvinofadza.
4  Nokuti Jah akasarudza Jakobho,Israeri kuti ave pfuma yake chaiyo.
5  Nokuti ini ndinonyatsoziva kuti Jehovha mukuru,Uye kuti Ishe wedu anopfuura vamwe vanamwari vose.
6  Jehovha akaita zvinhu zvose zvaaifarira kuitaKumatenga nepanyika, mumakungwa nomumvura yose yakadzika.
7  Anokwidza mhute kubva kumugumo wenyika;Akagadzirira mvura inonaya pokubuda napo;Anobudisa mhepo mumatura ake,
8  Iye akauraya matangwe eIjipiti,Zvose munhu nemhuka.
9  Akatuma zviratidzo nezvishamiso pakati pako, haiwa iwe Ijipiti,Pana Farao nepavashandi vake vose;
10  Ndiye akaparadza marudzi mazhinjiAkauraya madzimambo aiva nesimba,
11  Kunyange Sihoni mambo wevaAmoriNaOgi mambo weBhashaniNoumambo hwose hweKenani,
12  Ndiye akapa nyika yavo kuti ive nhaka,Kuti ive nhaka yevanhu vake vaIsraeri.
13  Haiwa Jehovha, zita renyu rinogara nokusingagumi.Haiwa Jehovha, chiyeuchidzo chenyu chinogara kwezvizvarwa nezvizvarwa.
14  Nokuti Jehovha acharwira mhosva yevanhu vake,Uye achazvidemba pamusoro pevashumiri vake.
15  Zvidhori zvemamwe marudzi isirivha nendarama,Iro basa remaoko omunhu wepanyika.
16  Zvine muromo, asi hazvigoni kutaura;Zvine maziso, asi hazvigoni kuona;
17  Zvine nzeve, asi hazvigoni kunzwa.Uyewo hazvina mhepo yokufema mumuromo mazvo.
18  Vaya vanozvigadzira vachanyatsofanana nazvo,Ivo vanhu vose vanovimba nazvo.
19  Haiwa imi imba yaIsraeri, rumbidzai Jehovha.Haiwa imi imba yaAroni, rumbidzai Jehovha.
20  Haiwa imi imba yaRevhi, rumbidzai Jehovha.Imi vanotya Jehovha, rumbidzai Jehovha.
21  Jehovha ngaarumbidzwe muZiyoni,Iye anogara muJerusarema.Rumbidzai Jah!
127  Kana Jehovha asingavaki imba,Vavaki vayo vanoshanda zvakaoma vachishandira pasina.Kana Jehovha asingarindi guta,Murindi anoramba akasvinurira pasina.
2  Imi munofumomukira pasina,Munononoka kugara pasi muchizviitira pasina,Munodya zvokudya zvokutamburira pasina.Saizvozvi iye anopa munhu waanoda hope.
3  Tarirai! Vanakomana inhaka inobva kuna Jehovha;Chibereko chedumbu mubayiro.
4  Semiseve iri muruoko rwomurume ane simba,Ndizvo zvakaita vanakomana vouduku.
5  Anofara murume akazadza goba rake navo.Havazonyadziswi,Nokuti vachataura nevavengi pagedhi.
38  Haiwa Jehovha, musanditsiura makatsamwa,Kana kundiruramisa makashatirwa.
2  Nokuti miseve yenyu yakanyura kwazvo mandiri,Ruoko rwenyu rwakauya pamusoro pangu.
3  Hapana pari nani munyama yangu nokuda kwokutsamwa kwenyu.Handina rugare mumapfupa angu nokuda kwechivi changu.
4  Nokuti kukanganisa kwangu kwapfuura musoro wangu;Kuri kundiremera kwazvo somutoro unorema.
5  Maronda angu ava kunhuhwa, anyenga,Nokuda kwoupenzi hwangu.
6  Ndavhiringidzika, ndakotama zvakanyanya;Zuva rose ndinofamba-famba ndakasuruvara.
7  Nokuti muchiuno changu munopisa kwazvo,Hapana pari nani munyama yangu.
8  Ndarukutika uye ndanetseka kwazvo;Ndauura nokuda kwokugomera kwomwoyo wangu.
9  Haiwa Jehovha, zvandinoda zvose zviri pamberi penyu,Kugomera kwangu kwanga kusina kuvanzwa kwamuri.
10  Mwoyo wangu wakarova kwazvo, simba rangu rakapera,Uyewo handisisina chiedza chemaziso angu.
11  Vadiwa vangu neshamwari dzangu, vanoramba vakamira kure nehosha yangu,Vandinonyatsozivana navo vamira kure.
12  Asi vaya vanotsvaka mweya wangu vanoteya misungo,Vaya vanonditsvakira dambudziko vakataura nezvenhamo,Vanoramba vachitaura nemanzwi ari pasi nezvezvinhu zvokunyengera zuva rose.
13  Asi ini ndaisateerera sezvinoita matsi;Ndaisavhura muromo wangu sezvinoita mbeveve.
14  Ndakaita somunhu akanga asinganzwi,Uye ndakanga ndisina zvokupikisa nazvo mumuromo mangu.
15  Nokuti ndakamirira imi, haiwa Jehovha;Imi makapindura, haiwa Jehovha Mwari wangu.
16  Nokuti ndakati: “Zvimwe vangazofara pamusoro pangu;Tsoka yangu payakafamba ichidzedzereka, vaizozvitutumadza kwazvo pamusoro pangu.”
17  Nokuti ndakanga ndava kuda kukamhina,Marwadzo angu aiva pamberi pangu nguva dzose.
18  Nokuti ndakataura nezvokukanganisa kwangu;Ndakatanga kuzvidya mwoyo nezvechivi changu.
19  Vavengi vangu vapenyu vakava nesimba,Vaya vaindivenga pasina vakava vazhinji.
20  Vaindipa mubayiro wezvakaipa nokuda kwezvakanaka;Vakaramba vachindishorawo nokuti ndakatevera zvinhu zvakanaka.
21  Musandisiya, haiwa Jehovha.Haiwa Mwari wangu, musaramba muri kure neni.
22  Chimbidzai kuzondibatsira,Haiwa Jehovha imi ruponeso rwangu.
137  Pedyo nenzizi dzeBhabhironi—ndipo patakagara pasi.Takasvimhawo misodzi patakayeuka Ziyoni.
2  Pamiti yemishambangwena iri mukati maroNdipo patakaturika udimbwa hwedu.
3  Nokuti ikoko vaya vakanga vakatitapa vakatikumbira mashoko orwiyo,Nevaya vaitiseka—vakatikumbira kuti tivafadze, vachiti:“Tiimbirei imwe yenziyo dzokuZiyoni.”
4  Tingaimba sei rwiyo rwaJehovhaMunyika yokumwe?
5  Kana ndikakukanganwa, haiwa iwe Jerusarema,Ruoko rwangu rworudyi ngarukanganwe unyanzvi hwarwo.
6  Rurimi rwangu ngarunamatire mukanwa mangu,Kana ndikasakuyeuka,Kana ndikasaita kuti Jerusarema riveChinhu chikuru chinondifadza kupfuura zvose.
7  Yeukai, haiwa Jehovha, zuva reJerusarema pamusoro pevanakomana vaEdhomu,Vaya vaiti: “Rifukurei! Rifukurei kusvikira panheyo iri mukati maro!”
8  Haiwa iwe mwanasikana weBhabhironi, iwe achapambwa,Iye achakupa mubayiro achafaraAchikuitira sezvawakatiitira.
9  Achafara iye munhu achabata oputsiraVana vako paibwe.
111  Rumbidzai Jah!א [ʼAʹleph]Ndicharumbidza Jehovha nomwoyo wangu woseב [Behth]Ndiri muboka revakarurama vanoshamwaridzana uye muungano.
2  Mabasa aJehovha makuru,ד [Daʹleth]Anotsvakwa navose vaya vanoafarira.
3  Basa rake ndiko kukudzwa nokubwinya,ו [Waw]Kururama kwake kunogara nokusingaperi.
4  Akaita chiyeuchidzo nokuda kwemabasa ake anoshamisa.ח [Chehth]Jehovha ane nyasha nengoni.
5  Akapa vaya vanomutya zvokudya.י [Yohdh]Achayeuka sungano yake nokusingagumi.
6  Akaudza vanhu vake simba remabasa ake,ל [Laʹmedh]Paakavapa nhaka yemamwe marudzi.
7  Mabasa emaoko ake ichokwadi nokururamisira;נ [Nun]Mirayiro yose yaanopa yakavimbika,
8  Inonyatsotsigirwa nokusingaperi, nokusingagumi,ע [ʽAʹyin]Inoitwa muchokwadi nokururama.
9  Akatumira vanhu vake rudzikinuro.צ [Tsa·dhehʹ]Akarayira kuti sungano yake ivepo nokusingagumi.ק [Qohph]Zita rake idzvene uye rinotyisa.
10  Kutya Jehovha ndiko kutanga kwouchenjeri.ש [Sin]Vose vanoita mirayiro yake vane njere dzakanaka.ת [Taw]Kurumbidzwa kwake kunogara nokusingaperi.
86  Haiwa Jehovha, rerekai nzeve yenyu. Ndipindurei,Nokuti ndinotambudzika uye ndiri murombo.
2  Haiwa, rindai mweya wangu, nokuti ndakavimbika.Imi muri Mwari wangu—ponesai mushumiri wenyu—anovimba nemi.
3  Haiwa Jehovha, ndinzwirei nyasha,Nokuti ndinoramba ndichishevedzera kwamuri zuva rose.
4  Itai kuti mweya womushumiri wenyu ufare,Nokuti ndinosimudzira mweya wangu kwamuri, haiwa Jehovha.
5  Haiwa Jehovha, nokuti imi makanaka uye makagadzirira kukanganwira;Uye mutsa worudo wamunoitira vose vanodana kwamuri mukuru.
6  Haiwa Jehovha, teererai munyengetero wangu;Teererai inzwi rokuteterera kwangu.
7  Ndichadana kwamuri pazuva rokutambudzika kwangu,Nokuti muchandipindura.
8  Pakati pavanamwari hapana akaita semi, haiwa Jehovha,Uyewo hapana mabasa akaita seenyu.
9  Marudzi ose amakaita achauya,Achakukotamirai, haiwa Jehovha,Uye achakudza zita renyu.
10  Nokuti muri mukuru uye munoita zvinhu zvinoshamisa;Ndimi Mwari, imi moga.
11  Haiwa Jehovha, ndirayiridzei pamusoro penzira yenyu.Ndichafamba muchokwadi chenyu.Batanidzai mwoyo wangu kuti utye zita renyu.
12  Ndinokurumbidzai, haiwa Jehovha Mwari wangu, nomwoyo wangu wose,Ndichakudza zita renyu nokusingagumi,
13  Nokuti mutsa wenyu worudo wamunondiitira mukuru,Uye makanunura mweya wangu muSheori, iyo nzvimbo yawo yakadzikira kwazvo.
14  Haiwa Mwari, vanozvikudza vakasimuka kuti vandirwise;Ungano yevadzvinyiriri yakatsvaka mweya wangu,Uye havana kukuisai pamberi pavo.
15  Asi imi, haiwa Jehovha, muri Mwari ane ngoni neane nyasha,Anononoka kutsamwa uye azere nomutsa worudo nechokwadi.
16  Tendeukirai kwandiri mundinzwire nyasha.Ipai mushandi wenyu simba renyu,Uye ponesai mwanakomana womurandasikana wenyu.
17  Ndiitirei chiratidzo chinoreva kunaka,Kuti vaya vanondivenga vachione, vanyare.Nokuti imi, haiwa Jehovha, makandibatsira uye makandinyaradza.
32  Anofara munhu anoregererwa kumukira kwake, ane chivi chinofukidzwa.
2  Anofara munhu asingaverengerwi kukanganisa naJehovha,Ane mafungiro asina unyengeri.
3  Pandakaramba ndakanyarara, mapfupa angu akasakara nokugomera kwandaiita zuva rose.
4  Nokuti ruoko rwenyu rwaindiremera masikati nousiku.Unyoro hwoupenyu hwangu hwachinjwa somunguva yokupisa kukuru kwezhizha. Sera.
5  Ndakazoreurura chivi changu kwamuri, uye handina kufukidza kukanganisa kwangu.Ndakati: “Ndichareurura kudarika kwangu kuna Jehovha.”Imi makaregerera kukanganisa kwezvivi zvangu. Sera.
6  Saka munhu wose akavimbika achanyengetera kwamuriPanguva bedzi yamungawanika.Kana ari mafashamo emvura yakawanda, haazomubati.
7  Muri nzvimbo yangu yokuvanda; muchandichengetedza pakutambudzika.Muchandikomba muchishevedzera nomufaro pakundipukunyutsa. Sera.
8  “Ndichaita kuti uve nenjere uye ndichakurayiridza nzira yaunofanira kufamba nayo.Ndichakupa zano ziso rangu rakakutarira.
9  Regai kuita sebhiza kana senyurusi zvisinganzwisisi,Zvine simba rinofanira kudzorwa nematomu kana kuti chidzoresoZvisati zvauya pedyo newe.”
10  Munhu akaipa ane marwadzo mazhinji;Asi uya anovimba naJehovha, anokombwa nomutsa worudo.
11  Farisisai muna Jehovha mufare, imi makarurama;Shevedzerai nomufaro, imi mose mune mwoyo yakarurama.
6  Haiwa Jehovha, musanditsiura makatsamwa,Musandiruramisa makashatirwa.
2  Ndinzwirei nyasha, haiwa Jehovha, nokuti ndiri kupera.Ndiporesei, haiwa Jehovha, nokuti mapfupa angu anetseka.
3  Chokwadi, mweya wangu wanetseka kwazvo;Uye imi, haiwa Jehovha—kusvikira rini?
4  Dzokai, haiwa Jehovha, nunurai mweya wangu;Ndiponesei nokuda kwomutsa wenyu worudo.
5  Nokuti imi hamutaurwi murufu;Ndiani achakurumbidzai ari muSheori?
6  Simba rangu rapera nokugomera kwangu;Usiku hwose ndinonyorovesa kwazvo pandinorara;Ndinozadza mubhedha wangu nemisodzi yangu.
7  Ziso rangu raneta nenhamo,Rakwegura nokuda kwavose vanondivenga.
8  Ibvai kwandiri, imi mose vanoita zvinhu zvinokuvadza,Nokuti Jehovha achanzwa inzwi rokuchema kwangu.
9  Jehovha achanzwa kukumbira kwangu kunzwirwa nyasha;Jehovha achagamuchira munyengetero wangu.
10  Vavengi vangu vose vachanyara kwazvo uye vachanetseka;Vachadzoka, vachabva vanyara.
84  Tebhenekeri yenyu huru yakanaka sei,Haiwa Jehovha wemauto!
2  Mweya wangu wasuwa zvivanze zvaJehovha uye waperawo simba nokuda kwazvo.Mwoyo wangu nenyama yangu zvinoshevedzera nomufaro kuna Mwari mupenyu.
3  Kunyange shiri yakawana imba,Nenyenganyenga yakazviwanira dendere,Mayakaisa vana vayo—Ipo paatari yenyu huru, haiwa Jehovha wemauto, Mambo wangu naMwari wangu!
4  Vanofara vaya vanogara muimba yenyu!Vachiri kuramba vachikurumbidzai. Sera.
5  Vanofara vanhu vanowana simba ravo kwamuri,Vane mwoyo inofunga nezvemigwagwa mikuru.
6  Vachipfuura nomubani remakwenzi emiti inonzi mibheka,Vanoriita chitubu chemvura;Murayiridzi anozviputira nezvikomborero.
7  Vacharamba vachifamba vachiwedzera simba pamusoro perimwe simba;Mumwe nomumwe anozviratidza kuna Mwari muZiyoni.
8  Haiwa Jehovha Mwari wemauto, inzwai munyengetero wangu;Teererai, haiwa Mwari waJakobho. Sera.
9  Haiwa imi nhoo yedu, onai, haiwa Mwari,Tarirai chiso chomuzodziwa wenyu.
10  Nokuti zuva rimwe chete muzvivanze zvenyu rinopfuura ane chiuru kune imwe nzvimbo.Ndakasarudza kumira pachikumbaridzo muimba yaMwari wanguPanzvimbo pokufamba-famba mumatende ezvakaipa.
11  Nokuti Jehovha Mwari izuva nenhoo;Anopa nyasha nokukudzwa.Jehovha haazonyimi vaya vanofamba vasina mhosva chero chinhu chipi zvacho chakanaka.
12  Haiwa Jehovha wemauto, anofara munhu anovimba nemi.
31  Ndakapotera kwamuri, haiwa Jehovha.Haiwa dai ndikasambonyadziswa.Ndipukunyutsei mukururama kwenyu.
2  Rerekerai nzeve yenyu kwandiri.Kurumidzai kundinunura.Ivai nhare yematombo nokuda kwangu,Imba yenhare kuti mundiponese.
3  Nokuti muri ibwe rangu nenhare yangu;Muchanditungamirira nokundifambisa nokuda kwezita renyu.
4  Muchandibudisa mumambure avakandiisira pakavanda,Nokuti muri nhare yangu.
5  Ndinoisa simba rangu roupenyu muruoko rwenyu.Makandidzikinura, haiwa Jehovha Mwari wechokwadi.
6  Ndinovenga vaya vanoremekedza zvidhori zvisingabatsiri, zvisina maturo;Asi ini ndinovimba naJehovha.
7  Ndichafara nokufarira kwazvo mutsa wenyu worudo,Pakuti makaona kutambudzika kwangu;Makaziva nezvokutambudzika kwomweya wangu,
8  Hamuna kundiisa muruoko rwomuvengi.Makaita kuti tsoka dzangu dzimire munzvimbo yakakura.
9  Haiwa Jehovha, ndinzwirei nyasha, nokuti ndiri kutambudzika kwazvo.Ziso rangu, mweya wangu nedumbu rangu zvaneta nenhamo.
10  Nokuti upenyu hwangu hwaguma neshungu,Uye makore angu nokugomera.Simba rangu rapedzwa nokukanganisa kwangu,Uye mapfupa angu aneta.
11  Ndava chinhu chinozvidzwa kune vaya vose vanondivenga,Kunyanya kuvavakidzani vangu,Uye chinhu chinotyisa kune vandinozivana navo.Pavakandiona ndiri panze, vakanditiza.
12  Ndakanganwika somunhu akafa, asingachafungwi nezvake;Ndaita somudziyo wakaputsika;
13  Nokuti ndakanzwa mashoko akaipa nevakawanda,Zvinotyisa zviri kumativi ose.Pavanondiunganira vose pamwe chete,Vanoronga kuti vaparadze mweya wangu.
14  Asi ini—ndakavimba nemi, haiwa Jehovha.Ndakati: “Muri Mwari wangu.”
15  Nguva dzangu dziri muruoko rwenyu.Ndinunurei paruoko rwevavengi vangu uye pane vaya vari kunditevera.
16  Penyesai chiso chenyu pamushumiri wenyu.Ndiponesei nomutsa wenyu worudo.
17  Haiwa Jehovha, dai ndikasanyadziswa, nokuti ndakashevedzera kwamuri.Vakaipa ngavanyadziswe;Ngavarambe vakanyarara vari muSheori.
18  Miromo yenhema ngaishayiwe chokutaura,Iri kutaura zvakaipa nezvomunhu akarurama, isingadzorwi mukuzvikudza nokuzvidza.
19  Kunaka kwenyu kwakakura sei, kwamakachengetera vaya vanokutyai!Kwamakaitira vaya vanopotera kwamuri,Pamberi pevanakomana vevanhu.
20  Muchavavanza munzvimbo yenyu yakavandaPakuungana kwevarume.Muchavaviga mudumba renyu kuti vabve pandimi dzinopopota.
21  Jehovha ngaarumbidzwe,Nokuti akandiitira mutsa worudo unoshamisa muguta rinomanikidzwa.
22  Pandakavhunduka, ini ndakati:“Ndichaparadzwa pamberi penyu.”Chokwadi makanzwa inzwi rokuteterera kwangu pandakachemera kubatsirwa kwamuri.
23  Haiwa idai Jehovha, imi mose vakavimbika vake.Jehovha anochengetedza vakatendeka,Asi anotsiva kwazvo munhu wose anoratidza kuzvikudza.
24  Shingai, mwoyo yenyu ngaisimbe,Imi mose muri kumirira Jehovha.
82  Mwari ari kumira muungano yaIye Ane Simba;Anotonga ari pakati pavanamwari achiti:
2  “Mucharamba muchitonga musingaruramisiri kusvikira rinikoUye muchifarira vakaipa? Sera.
3  Ivai vatongi vomunhu akaderera nenherera.Ruramisirai munhu anotambudzika nomurombo.
4  Pukunyutsai akaderera nomurombo;Vanunurei mumaoko evakaipa.”
5  Havana kuziva, uye havanzwisisi;Vanoramba vachifamba-famba murima;Nheyo dzose dzenyika dzinozununguswa.
6  “Ini ndakati, ‘Muri vanamwari,Uye imi mose muri vanakomana voWokumusorosoro.
7  Chokwadi muchafa sezvinongoita vanhu;Muchawa sezvinoita mumwe wemachinda!’”
8  Simukai, haiwa Mwari, mutonge nyika;Nokuti imi munofanira kuita kuti marudzi ose ave enyu.
21  Haiwa Jehovha, mambo anofara nesimba renyu;Anoda kufara kwazvo sei muruponeso rwenyu!
2  Makamupa zvinodiwa nomwoyo wake,Hamuna kumunyima zvinodiwa nemiromo yake. Sera.
3  Nokuti makamuchingura nezvikomborero zvezvinhu zvakanaka,Nokuisa korona yendarama yakanatswa pamusoro wake.
4  Akakukumbirai upenyu. Makamupa upenyu hwacho,Mazuva mazhinji nokusingagumi kunyange nokusingaperi.
5  Kuremekedzwa kwake kukuru muruponeso rwenyu.Munoisa kukudzwa nokubwinya paari.
6  Nokuti munoita kuti akomborerwe kwazvo nokusingaperi;Munoita kuti anzwe achifara nokufarira chiso chenyu.
7  Nokuti mambo ari kuvimba naJehovha,Uye nomutsa worudo woWokumusorosoro. Iye haazozununguswi.
8  Ruoko rwenyu ruchawana vavengi venyu vose;Ruoko rwenyu rworudyi ruchawana vaya vanokuvengai.
9  Muchaita kuti vave sevira romoto panguva yakatarwa yamuchafunga nezvavo.Jehovha achavamedza akatsamwa, uye moto uchavaparadza.
10  Muchaparadza zvibereko zvavo panyika,Nevana vavo pavanakomana vevanhu.
11  Nokuti vakakuunzirai zvakaipa;Vakafunga pfungwa dzavasingakwanisi kuita.
12  Nokuti muchaita kuti vafuratire vachitizaNetambo dzenyu dzamunogadzirira zviso zvavo.
13  Haiwa kudzwai musimba renyu, haiwa Jehovha.Tichaimba uye tichaimba rwiyo nokuda kwokuva nesimba kwenyu.
25  Ndinosimudzira mweya wangu kwamuri, haiwa Jehovha.
2  Haiwa Mwari wangu, ndakavimba nemi;Haiwa dai ndikasanyadziswa.Vavengi vangu ngavarege kupembera nomufaro pamusoro pangu.
3  Uyewo, hapana achanyadziswa pane vaya vanotarisira kwamuri.Vanonyengera vasingabudiriri ndivo vachanyadziswa.
4  Itai kuti ndizive nzira dzenyu, haiwa Jehovha;Ndidzidzisei makwara enyu.
5  Ndifambisei muchokwadi chenyu mundidzidzise,Nokuti muri Mwari wangu woruponeso.ו [Waw]Ndakatarisira kwamuri zuva rose.
6  Yeukai ngoni dzenyu, haiwa Jehovha, nomutsa wenyu worudo,Nokuti zvave zviripo kubvira kunguva isingagumi.
7  Haiwa musayeuka zvivi zvandakaita ndichiri muduku uye kumukira kwangu.Ndiyeukei maererano nomutsa wenyu worudo,Nokuda kwokunaka kwenyu, haiwa Jehovha.
8  Jehovha akanaka uye akarurama.Ndokusaka achirayiridza vatadzi nezvenzira yakarurama.
9  Achaita kuti vanyoro vafambe mune zvaakatonga,Uye achadzidzisa vanyoro nzira yake.
10  Makwara ose aJehovha mutsa worudo nechokwadiKune vaya vanochengeta sungano yake nezviyeuchidzo zvake.
11  Nokuda kwezita renyu, haiwa Jehovha,Kanganwiraiwo kukanganisa kwangu, nokuti kukuru.
12  Zvino, ndiani munhu anotya Jehovha?Iye achamurayiridza nezvenzira yaachasarudza.
13  Mweya wake uchagara mune zvakanaka,Vana vake vachaita kuti nyika ive yavo.
14  Kuva shamwari yepedyo yaJehovha ndokwevaya vanomutya,Uyewo sungano yake, kuti aite kuti vaizive.
15  Maziso angu anotarira kuna Jehovha nguva dzose,Nokuti ndiye anobudisa tsoka dzangu mumambure.
16  Tendeudzirai chiso chenyu kwandiri, mundinzwire nyasha;Nokuti ndiri ndoga uye ndinotambudzika.
17  Kutambudzika kwomwoyo wangu kwawanda;Haiwa ndibudisei munhamo dzangu.
18  Onai kutambudzika kwangu nokunetseka kwangu,Moregerera zvivi zvangu zvose.
19  Onai kuti vavengi vangu vawanda sei,Uye vandivenga nokuvenga kwechisimba.
20  Rindai mweya wangu mundinunure.Dai ndikasanyadziswa, nokuti ndakapotera kwamuri.
21  Kuvimbika nokururama ngazvindichengetedze,Nokuti ndakatarisira kwamuri.
22  Haiwa Mwari, dzikinurai Israeri mukutambudzika kwake kwose.
92  Zvakanaka kuonga JehovhaNokuimbira zita renyu, haiwa imi Wokumusorosoro;
2  Kuzivisa nezvomutsa wenyu worudo mangwananiUye nezvokutendeka kwenyu usiku,
3  Nechiridzwa chine tambo gumi nechiridzwa chine tambo nhatu,Nokuita kuti rwiyo rwuungire parudimbwa.
4  Nokuti makaita kuti ndifare, haiwa Jehovha, nokuda kwebasa renyu;Ndinoshevedzera nomufaro nokuda kwemabasa emaoko enyu.
5  Mabasa enyu makuru sei, haiwa Jehovha!Kufunga kwenyu kwakadzama kwazvo.
6  Hapana munhu asingafungi angazviziva,Uye hapana benzi ringanzwisisa izvi.
7  Vakaipa pavanomera sezvinomeraUye vanhu vose vanoita zvinhu zvinokuvadza pavanotumbuka,Zvinoitirwa kuti vatsakatiswe nokusingaperi.
8  Asi imi muri kumusoro nokusingagumi, haiwa Jehovha.
9  Nokuti tarirai! vavengi venyu, haiwa Jehovha,Nokuti tarirai! vavengi venyu vachaparara;Vanhu vose vanoita zvinhu zvinokuvadza vachaparadzaniswa.
10  Asi imi muchakwidziridza nyanga yangu seiya yenzombe yomusango;Ndichazvinyorovesa nemafuta matsva.
11  Ziso rangu richatarira vavengi vangu;Nzeve dzangu dzichanzwa nezvevanhu vanondimukira, ivo vanoita zvakaipa.
12  Munhu akarurama achatumbuka sezvinoita muchindwe;Achakura sezvinoita musidhari uri muRebhanoni.
13  Vaya vakadyarwa muimba yaJehovha,Muzvivanze zvaMwari wedu, vachatumbuka.
14  Vacharamba vachibudirira munguva yokuchena musoro,Vacharamba vaine simba uye vari vatsva,
15  Kuti vazivise kuti Jehovha akarurama.Iye ndiye Dombo rangu, maari hamuna chisina kururama.
113  Rumbidzai Jah!Haiwa imi vashumiri vaJehovha, murumbidzei,Rumbidzai zita raJehovha.
2  Zita raJehovha ngarirumbidzweKubvira zvino kusvikira nokusingagumi.
3  Kubvira pakubuda kwezuva kusvikira pakuvira kwaroZita raJehovha rinofanira kurumbidzwa.
4  Jehovha ava pamusoro pemarudzi ose;Kubwinya kwake kuri pamusoro pematenga.
5  Ndiani akaita saJehovha Mwari wedu,Iye anogara pakakwirira?
6  Anozvideredza kuti atarire denga nenyika,
7  Achisimudza munhu akaderera kubva muguruva;Anokwidziridza murombo kubva mugomba remadota,
8  Kuti aite kuti agare nevanokudzwa,Nevanokudzwa vevanhu vake.
9  Anoita kuti mukadzi asingabereki agare mumbaSaamai vanofara vevanakomana.Rumbidzai Jah!
13  Haiwa Jehovha, muchandikanganwa kusvikira rini? Nokusingaperi here?Muchandivanzira chiso chenyu kusvikira rini?
2  Ndicharamba ndichirwisa mumweya wangu kusvikira rini,Ndiine shungu mumwoyo mangu masikati?Muvengi wangu achakwidziridzwa kundipfuura kusvikira rini?
3  Nditarirei; ndipindurei, haiwa Jehovha Mwari wangu.Penyesai maziso angu, kuti ndirege kurara murufu,
4  Kuti muvengi wangu arege kuti: “Ndamukunda!”Kuti mhandu dzangu dzirege kufarira kuti ndadzedzereswa.
5  Asi ini ndakavimba nomutsa wenyu worudo;Mwoyo wangu ngaufarire kuponesa kwenyu.
6  Ndichaimbira Jehovha, nokuti akandipa mubayiro.
14  Benzi rakati mumwoyo maro:“Jehovha haako.”Vakaita zvakashata, vakaita zvinosemesa pane zvavakaita.Hapana anoita zvakanaka.
2  Asi Jehovha akatarira pasi pavanakomana vevanhu ari kudenga,Kuti aone kana paine munhu ane njere, munhu anotsvaka Jehovha.
3  Vose vakatsauka, vose vane uori zvakafanana;Hapana anoita zvakanaka,Kana mumwe chete zvake.
4  Pavanhu vanoita zvinhu zvinokuvadza hapana vane zivo here,Zvavanodya vanhu vangu sokudya kwavanoita chingwa?Havana kana kumbodana Jehovha.
5  Vakatya kwazvo vari ikoko,Nokuti Jehovha ari pakati pechizvarwa chomunhu akarurama.
6  Imi mainyadzisa zvirongwa zvomunhu anotambudzika,Nokuti Jehovha ndiye nzvimbo yaanopotera.
7  Haiwa, kudai muZiyoni maiva noruponeso rwaIsraeri!Jehovha paanodzosa vaya vakatapwa pavanhu vake,Jakobho ngaafare, Israeri ngaafare.
123  Ndakatarira kwamuri,Haiwa Imi munogara kumatenga.
2  Tarirai! Maziso evashumiri zvaanotarira kuruoko rwatenzi wavo,Maziso omushandikadzi zvaanotarira kuruoko rwatenzikadzi wake,Saizvozvowo maziso edu akatarira kuna Jehovha Mwari weduKusvikira atinzwira nyasha.
3  Tinzwirei nyasha, haiwa Jehovha, tinzwirei nyasha;Nokuti takazadzwa nokuzvidzwa kuzhinji.
4  Mweya yedu yakazara nokunyomba kuzhinji kwevaya vagere zvakanaka,Nokuzvidza kwevaya vanozvitutumadza.
98  Imbirai Jehovha rwiyo rutsva,Nokuti zvinhu zvaakaita zvinoshamisa.Ruoko rwake rworudyi, irwo ruoko rwake rutsvene, rwakamuwanira ruponeso.
2  Jehovha akaita kuti ruponeso rwake ruzivikanwe;Akazivisa kururama kwake pamberi pemarudzi.
3  Akayeuka mutsa wake worudo nokutendeka kwake zvaakaitira imba yaIsraeri.Migumo yose yenyika yakaona ruponeso rwakaitwa naMwari wedu.
4  Shevedzerai mukukunda kuna Jehovha, imi mose vanhu vepanyika.Farai mushevedzere muchifara, muimbe.
5  Imbirai Jehovha norudimbwa,Norudimbwa nenzwi rokuimba.
6  Nemabhosvo uye nokurira kwehwamandaShevedzerai mukukunda muri pamberi paMambo, iye Jehovha.
7  Gungwa ngaritinhire, nezvose zvizere mariri,Nyika inobereka nevaya vagere mairi.
8  Nzizi ngadziombere;Makomo ose zvawo ngaashevedzere achifara
9  Pamberi paJehovha, nokuti auya kuzotonga nyika.Iye achatonga nyika inobereka nokururamaUye achatonga marudzi nokururama.
145  Ndichakukudzai, haiwa Mwari wangu Mambo,Ndicharumbidza zita renyu nokusingagumi, kunyange nokusingaperi.
2  Ndichakurumbidzai zuva rose,Ndicharumbidza zita renyu nokusingagumi, kunyange nokusingaperi.
3  Jehovha mukuru uye anofanira kurumbidzwa kwazvo,Ukuru hwake hahugoni kuongororwa.
4  Zvizvarwa nezvizvarwa zvicharumbidza mabasa enyu,Zvichazivisa nezvemabasa enyu esimba.
5  Kubwinya kunokudzwa kwokuremekedzwa kwenyuNezvinhu zvemabasa enyu anoshamisa ndizvo zvandichafungisisa.
6  Vachataura nezvesimba rezvinhu zvenyu zvinotyisa;Uye ndichazivisa nezvoukuru hwenyu.
7  Vachafara kwazvo nokutaurwa kwokuwanda kwokunaka kwenyu,Vachashevedzera nomufaro nokuda kwokururama kwenyu.
8  Jehovha ane nyasha nengoni,Anononoka kutsamwa uye ane mutsa worudo kwazvo.
9  Jehovha akanaka kune vose,Ngoni dzake dziri pamabasa ake ose.
10  Mabasa enyu ose achakukudzai, haiwa Jehovha,Vakavimbika venyu vachakurumbidzai.
11  Vachataura nezvokukudzwa kwoumambo hwenyu,Uye vachataura nezvesimba renyu,
12  Kuti vazivise vanakomana vevanhu mabasa ake esimbaNokukudzwa kwokubwinya kwoumambo hwake.
13  Umambo hwenyu umambo hunogara nokusingagumi kwose,Uye kutonga kwenyu kunogara kuripo muzvizvarwa zvose zvinotevedzana.
14  Jehovha anotsigira vose vaya vanowa,Uye anomutsa vose vakakotamiswa.
15  Maziso ezvinhu zvose anotarira kwamuri aine tariro,Uye munozvipa zvokudya zvazvo mumwaka wazvo.
16  Munopfumbanura ruoko rwenyuMogutsa zvinodiwa nezvinhu zvipenyu zvose.
17  Jehovha akarurama munzira dzake dzoseUye akavimbika mumabasa ake ose.
18  Jehovha ari pedyo navose vaya vanodana kwaari,Navose vanodana kwaari zvechokwadi.
19  Achaita zvinodiwa navose vanomutya,Achanzwa kuchemera kwavo kubatsirwa, uye achavaponesa.
20  Jehovha anorinda vose vanomuda,Asi achatsakatisa vakaipa vose.
21  Muromo wangu uchataura nezvokurumbidzwa kwaJehovha;Zvipenyu zvose zvenyama ngazvirumbidze zita rake dzvene nokusingagumi, kunyange nokusingaperi.
29  Haiwa imi vanakomana vevanhu vakasimba, ipai Jehovha,Ipai Jehovha rukudzo nesimba.
2  Ipai Jehovha kukudzwa kwezita rake.Kotamirai Jehovha makapfeka zvishongo zvitsvene.
3  Inzwi raJehovha riri pamusoro pemvura;Mwari anobwinya atinhira.Jehovha ari pamusoro pemvura zhinji.
4  Inzwi raJehovha rine simba;Inzwi raJehovha rakanaka kwazvo.
5  Inzwi raJehovha riri kutyora misidhari;Chokwadi, Jehovha anotyora-tyora misidhari yokuRebhanoni,
6  Anoita kuti isvetuke-svetuke sezvinoita mhuru,Rebhanoni neSiriyoni sezvinoita vanakomana venzombe dzomusango.
7  Inzwi raJehovha riri kutema richishandisa mirazvo yomoto;
8  Inzwi raJehovha rinodederesa renje,Jehovha anodederesa renje reKadheshi.
9  Inzwi raJehovha rinoita kuti nondo hadzi dzimonyoroke nemarwadzo okuberekaRinochenesa masango.Mumwe nomumwe ari mutemberi yake anoti: “Kubwinya!”
10  Jehovha agere pamusoro pemafashamo;Jehovha anogara samambo nokusingagumi.
11  Chokwadi Jehovha achapa vanhu vake simba.Jehovha achakomborera vanhu vake norugare.
40  Ndakatarisira kuna Jehovha nomwoyo wose,Naizvozvo akarerekera nzeve yake kwandiri, akanzwa kuchemera kwangu kubatsirwa.
2  Akandibudisawo mugomba rine ruzha,Mumatope emadhaka.Akabva asimudzira tsoka dzangu pamusoro peibwe;Akasimbisa tsoka dzangu kwazvo.
3  Akaisawo rwiyo rutsva mumuromo mangu,Kurumbidza kuna Mwari wedu.Vazhinji vachazviona uye vachatya,Vachavimba naJehovha.
4  Anofara murume anovimba naJehovhaAsina kutendeudzira chiso chake kuvanhu vasingateereri,Kana kune vaya vanotsaukira kunhema.
5  Imi makaita zvinhu zvizhinji,Haiwa Jehovha Mwari wangu, iwo mabasa enyu anoshamisa nepfungwa dzenyu kwatiri;Hapana angaenzaniswa nemi.Kudai ndaida kuzvizivisa nokutaura nezvazvo,Zvava zvizhinji zvokuti handigoni kuzvirondedzera.
6  Hamuna kufarira chibayiro nechinopiwa;Makavhura nzeve dzangu idzi.Hamuna kukumbira chinopiwa chinopiswa nechinopiwa chechivi.
7  Nokuda kwaizvozvo, ndakati: “Tarirai ndauya,Mumupumburu webhuku makanyorwa nezvangu.
8  Ndakafarira kuita zvamunoda, haiwa Mwari wangu,Mutemo wenyu uri mukati mangu.
9  Ndakazivisa mashoko akanaka okururama muungano huru.Tarirai! Handidzivisi miromo yangu.Haiwa Jehovha, imi munonyatsoziva izvozvo.
10  Handina kuvanza kururama kwenyu mumwoyo mangu.Ndakazivisa kutendeka kwenyu noruponeso rwenyu.Handina kuvanzira ungano huru mutsa wenyu worudo nechokwadi chenyu.”
11  Haiwa Jehovha, musandinyima tsitsi dzenyu.Mutsa wenyu worudo nechokwadi chenyu ngazvindichengetedze nguva dzose.
12  Nokuti matambudziko akandikomba kusvikira asingachaverengeki.Zvikanganiso zvangu zvakawanda zvakandibata kupfuura zvandaigona kuona;Zvakava zvizhinji kupfuura bvudzi romusoro wangu,Mwoyo wangu wakandisiya.
13  Haiwa Jehovha, farirai kundinunura.Haiwa Jehovha, chimbidzai kuzondibatsira.
14  Vose zvavo ngavanyare uye vatsverukeVaya vari kutsvaka mweya wangu kuti vauparadze.Vaya vari kufarira dambudziko rangu, ngavatendeuke vanyadziswe.
15  Ngavarambe vakatarira vachishamisika nokuda kwenyadzi dzavoIvo vari kuti kwandiri: “Tsvatu waro! Tsvatu waro!”
16  Ngavapembere nomufaro vakufarirei,Ivo vose vaya vari kukutsvakai.Ngavagare vachiti: “Jehovha ngaakudzwe,”Vaya vanoda kuponeswa nemi.
17  Asi ini ndinotambudzika uye ndiri murombo.Jehovha anondifunga.Muri mubatsiri wangu noMupukunyutsi wangu.Haiwa Mwari wangu, musanyanya kunonoka.
124  “Kudai Jehovha asina kuva nesu,”Zvino Israeri ngaadaro,
2  “Kudai Jehovha asina kuva nesuVarume pavakasimuka vachitirwisa,
3  Vangadai vakatimedza tiri vapenyu,Pavakanga vakatitsamwira kwazvo.
4  Mvura ingadai yakatikukura,Rukova rungadai rwakapfuura nepamusoro pemweya yedu.
5  Mweya yedu ingadai yakapfuurwa nepamusoroNemvura inozvikudza.
6  Jehovha ngaarumbidzwe, iye asina kutiregaTichiparadzwa nemazino avo sezvinoitwa mhuka yabatwa.
7  Mweya yedu yakaita seshiri yapukunyukaPachiteyeso chevanoisa hwambo.Chiteyeso chacho chatyoka,Uye isu tapukunyuka.
8  Tinobatsirwa nezita raJehovha,Muiti wedenga nenyika.”
126  Jehovha paakadzosa nhapwa dzeZiyoni,Takaita sevaya vairota.
2  Panguva iyoyo miromo yedu yakazadzwa nokuseka,Uye rurimi rwedu nokushevedzera kwokufara.Panguva iyoyo pakati pemamwe marudzi, vakati:“Jehovha akaita chinhu chikuru pane zvaakavaitira.”
3  Jehovha akaita chinhu chikuru pane zvaakatiitira.Tava kufara.
4  Haiwa Jehovha, dzosai boka renhapwa dzedu,Sehova dziri muNegebhu.
5  Vaya vanodyara mbeu vaine misodziVachakohwa vachishevedzera nomufaro.
6  Iye anoenda achisvimha misodzi,Akatakura homwe izere nembeu,Achadzoka achishevedzera nomufaro,Akatakura zvisote zvake.
121  Ndichasimudza maziso angu kuti nditarire kumakomo.Rubatsiro rwangu ruchabva kupi?
2  Rubatsiro rwangu runobva kuna Jehovha,Muiti wedenga nenyika.
3  Haangabvumiri tsoka yako kuti itsvedzemuke.Iye anokurinda haangatsimwairi.
4  Tarira! Haazotsimwairi kana kurara,Iye ari kurinda Israeri.
5  Jehovha ari kukurinda.Jehovha ndiye mumvuri wako kuruoko rwako rworudyi.
6  Zuva harizokurovi masikati,Kana mwedzi usiku.
7  Jehovha achakurinda pamatambudziko ose.Acharinda mweya wako.
8  Jehovha acharinda kubuda kwako nokupinda kwakoKubvira zvino kusvikira nokusingagumi.
102  Haiwa Jehovha, inzwai munyengetero wangu;Kuchemera kwangu kubatsirwa ngakuuye kwamuri.
2  Musandivanzira chiso chenyu pazuva randinenge ndichitambudzika kwazvo.Rerekerai nzeve yenyu kwandiri;Pazuva randinoshevedza, kurumidzai, ndipindurei.
3  Nokuti mazuva angu asvika pakuguma sezvinongoita utsi,Uye mapfupa angu atsvuka kuti piriviri sechoto.
4  Mwoyo wangu warohwa sezvinomera uye waoma,Nokuti ndakanganwa kudya zvokudya zvangu.
5  Nokuda kwokugomera kwanguMapfupa angu anamatirana nenyama yangu.
6  Ndava sesekwe romuromo murefu romusango.Ndaita sezizi duku romunzvimbo dzakaitwa matongo.
7  Ndaonda,Uye ndaita seshiri iri yoga iri padenga reimba.
8  Vavengi vangu vanondizvidza zuva rose.Vaya vanondiita benzi vakapika neni.
9  Nokuti ndakadya madota sezvokudya;Uye zvinhu zvandinonwa ndakazvivhenganisa nokuchema,
10  Nokuda kwokutsamwa kwenyu nehasha dzenyu;Nokuti makandisimudza, kuti mundirase.
11  Mazuva angu akaita somumvuri wapera,Uye ini ndaoma sezvinomera.
12  Asi imi, haiwa Jehovha, muchagara nokusingagumi,Chiyeuchidzo chenyu chichavapo kwezvizvarwa nezvizvarwa.
13  Imi muchasimuka, muchanzwira Ziyoni ngoni,Nokuti ndiwo mwaka wokurifarira,Nokuti nguva yakatarwa yasvika.
14  Nokuti vashumiri venyu vakafarira matombo aro,Vanonzwira nyasha guruva raro.
15  Marudzi achatya zita raJehovha,Uye madzimambo ose epanyika achatya kubwinya kwenyu.
16  Nokuti Jehovha achavaka Ziyoni;Achaoneka ari mukubwinya kwake.
17  Achateerera munyengetero wevaya vakapfekenurwa zvinhu zvose,Haazozvidzi munyengetero wavo.
18  Izvi zvakanyorerwa chizvarwa chomunguva yemberi;Uye vanhu vachasikwa vacharumbidza Jah.
19  Nokuti akatarira pasi ari munzvimbo yake tsvene yakakwirira,Jehovha akatarira panyika ari kumatenga,
20  Kuti anzwe kugomera kwomusungwa,Kuti asunungure vaya vakatemerwa kufa;
21  Kuti zita raJehovha riziviswe muZiyoniUye kurumbidzwa kwake kuziviswe muJerusarema,
22  Marudzi paanoungana,Noumambo kuti hushumire Jehovha.
23  Akatapudzira simba rangu panzira,Akatapudza mazuva angu.
24  Ini ndakati: “Haiwa Mwari wangu,Musandibvisa ndava pahafu yemazuva angu;Makore enyu anosvika kuzvizvarwa zvose.
25  Imi makavaka nheyo dzenyika kare kare,Uye matenga ibasa remaoko enyu.
26  Izvo zvichaparara, asi imi mucharamba muripo;Zvose zvazvo zvichasakara sezvinoita nguo.Muchazvitsiva sezvinoitwa chipfeko, uye zvichapedza jana razvo.
27  Asi imi munoramba makadaro, uye makore enyu haazoperi.
28  Vanakomana vevashumiri venyu vacharamba vachigara;Uye vana vavo vachasimbiswa kwazvo pamberi penyu.”
140  Haiwa Jehovha, ndinunurei, pavarume vakaipa;Ndichengetedzei pamunhu anoita zvechisimba,
2  Vaya vakaronga zvinhu zvakaipa mumwoyo mavo,Vanoramba vachirwisa sezvavanoita muhondo zuva rose.
3  Vakarodza rurimi rwavo kuti ruve sorwenyoka;Uturu hwenyoka ine nyanga huri pasi pemiromo yavo. Sera.
4  Haiwa Jehovha, ndichengetei ndirege kuva mumaoko omunhu akaipa;Ndichengetedzei pamunhu anoita zvechisimba,Vaya vakaronga kugumbura tsoka dzangu.
5  Vanozvikudza vakandivanzira chiteyeso;Vakatambanudza tambo semambure padivi penzira.Vakandiisira misungo. Sera.
6  Ndakati kuna Jehovha: “Ndimi Mwari wangu.Teererai, haiwa Jehovha, inzwi rokuteterera kwangu.”
7  Haiwa Jehovha Changamire Ishe, simba rokuponeswa kwangu,Makavharidzira musoro wangu pazuva reuto rehondo.
8  Haiwa Jehovha, musapa munhu akaipa zvaanoda.Musatsigira zvaanoronga, kuti arege kuzvikwidziridza. Sera.
9  Misoro yevaya vanondikomba,Ngaifukidzwe nezvinhu zvinotambudza zvinotaurwa nemiromo yavo.
10  Marasha anobvira ngaadonhedzerwe pamusoro pavo.Ngavawisirwe mumoto, mumakomba azere nemvura, kuti varege kumuka.
11  Munhu anoreva nhema kwazvo—ngaarege kusimbiswa kwazvo panyika.Munhu anoita zvechisimba—zvakaipa ngazvimuvhime zvirambe zvichimurova.
12  Ndinonyatsoziva kuti Jehovha achatongaMhosva yomunhu anotambudzika, acharuramisira varombo.
13  Chokwadi vakarurama vachaonga zita renyu;Vakarurama vachagara pamberi pechiso chenyu.
60  Haiwa Mwari, makatirasa, makatirwisa,Makatitsamwira kwazvo. Tidzorerei.
2  Makazunungusa nyika, makaitsemura.Gadzirisai mitswe yayo, nokuti yazununguka.
3  Makaita kuti vanhu venyu vaone kutambudzika.Makaita kuti tinwe waini inotidzedzeresa.
4  Makapa vaya vanokutyai chiratidzoKuti vatize uta vachiita zvokunzvenga-nzvenga. Sera.
5  Kuti vamunoda vanunurwe,Haiwa, ponesai noruoko rwenyu rworudyi mutipindure.
6  Mwari akataura muutsvene hwake achiti:“Ndichapembera nomufaro, ndichaganhura Shekemu kuti ive nhaka;Ndichayera bani reSukoti.
7  Giriyedhi ndeyangu uye Manase ndeyangu,Efremu inhare yomukuru wangu;Judha mudonzvo wangu womutungamiriri.
8  Moabhi ihari yangu yokugezera.Ndichakanda hwashu yangu pamusoro peEdhomu.Ndichashevedzera mukukunda pamusoro peFiristiya.”
9  Ndiani achandiendesa kuguta rakakombwa?Ndiani achanditungamirira kusvikira kuEdhomu?
10  Haiwa Mwari, hamusi imi here makatirasaUye musingaendi nemauto edu saMwari wedu?
11  Tibatsirei mukutambudzika,Sezvo kuponeswa nomunhu wepanyika kusingabatsiri.
12  Tichapiwa simba naMwari,Uye iye achatsika-tsika mhandu dzedu.
53  Benzi rakati mumwoyo maro:“Jehovha haako.” Vakaita zvakashata uye vakaita zvinosemesa muzvinhu zvisina kururama;Hapana anoita zvakanaka.
2  Asi Mwari akatarira pasi, pavanakomana vevanhu ari kudenga,Kuti aone kana paine munhu ane njere, munhu anotsvaka Jehovha.
3  Vose zvavo vakadzoka shure, vose vane uori zvakafanana;Hapana anoita zvakanaka,Kana mumwe chete zvake.
4  Pavanhu vanoita zvinhu zvinokuvadza hapana vane zivo here,Zvavanodya vanhu vangu sokudya kwavanoita chingwa?Havana kana kumbodana Jehovha.
5  Vakatya kwazvo vari ikoko,Kwakanga kusina chinotyisa;Nokuti Mwari achaparadzira mapfupa omunhu anodzika misasa kuti akurwise.Muchavanyadzisa, nokuti Jehovha avaramba.
6  Haiwa, kudai muZiyoni maiva noruponeso rukuru rwaIsraeri!Jehovha paanodzosa vaya vakatapwa pavanhu vake,Jakobho ngaafare, Israeri ngaafare.
39  Ndakati: “Ndicharinda nzira dzanguKuti ndirege kutadza norurimi rwangu.Ndichaisa tomu kuti rive murindi womuromo wangu,Chero bedzi munhu akaipa ari pamberi pangu.”
2  Ndakava mbeveve nokunyarara;Ndakaramba ndakanyarara pane zvakanaka,Kurwadziwa kwangu kwakadziviswa.
3  Mwoyo wangu wakapisa mukati mangu;Moto wakaramba uchibvira munguva yokugomera kwangu.Ndakataura norurimi rwangu:
4  “Haiwa Jehovha, itai kuti ndizive kuguma kwangu,Nokuyerwa kwemazuva angu—kuti kwakadini,Kuti ndizive kuti ndinokurumidza kupfuura zvakadini.
5  Tarirai! Makaita kuti mazuva angu angova mashomanana;Nguva youpenyu hwangu yakaita sepasina pamberi penyu.Chokwadi munhu wose wepanyika, kunyange zvazvo achimira akasimba, haasi chinhu asi mhepo inofemwa. Sera.
6  Chokwadi munhu anofamba-famba somumvuri.Chokwadi vanoita mheremhere pasina.Mumwe anounganidza zvinhu uye haazivi kuti ndiani achazozvitora.
7  Zvino ndakatarisirei kwamuri, haiwa Jehovha?Tariro yangu iri kwamuri.
8  Ndinunurei pakudarika kwangu kwose.Musaita kuti ndive chinhu chinozvidzwa nebenzi.
9  Ndakaramba ndakanyarara; ndakatadza kuvhura muromo wangu,Nokuti imi makazviita.
10  Bvisai dambudziko renyu kwandiri.Ndapera nokuda kwokurwisa kworuoko rwenyu.
11  Makaruramisa munhu nokutsiura kukanganisa,Munoparadza zvinhu zvake zvakanaka sezvinoita chitemamachira.Chokwadi munhu wose wepanyika imhepo inofemwa. Sera.
12  Inzwai munyengetero wangu, haiwa Jehovha,Teererai kuchemera kwangu kubatsirwa.Musaramba makanyarara muchiona misodzi yangu.Nokuti ndinongova hangu mutorwa anemi,Anobva kune imwe nyika sezvakanga zvakaita madzitateguru angu ose.
13  Regai kunditarira, kuti ndifareNdisati ndaenda, ndikasazovapo.”
56  Ndinzwirei nyasha, haiwa Mwari, nokuti munhuwo zvake andikachura.Achirwa zuva rose, anoramba achindidzvinyirira.
2  Vavengi vangu vanoramba vachikachura zuva rose,Nokuti kune vakawanda vari kurwa neni vachizvikudza.
3  Chero zuva ripi zvaro randichatya, ini ndichavimba nemi.
4  Ndicharumbidza shoko rake maererano naMwari.Ndakavimba naMwari; handizotyi.Munhu wenyama angandiitei?
5  Zuva rose vanoramba vachikuvadza zvinhu zvangu;Zvose zvavanondifungira zvakaipa.
6  Vanorwisa, vovanda,Ivo vanoramba vachitarira tsoka dzangu,Pavanenge vakamirira mweya wangu.
7  Varasei nokuda kwezvinhu zvavo zvinokuvadza.Wisirai marudzi pasi makatsamwa, haiwa Mwari.
8  Makanyora pasi kuva kwangu mupoteri.Isai misodzi yangu muhombodo yenyu.Haisi mubhuku renyu here?
9  Panguva iyoyo vavengi vangu vachadzoka, pazuva randichashevedzera;Ndinonyatsoziva izvi, kuti Mwari ari kurutivi rwangu.
10  Ndicharumbidza shoko rake ndiri pamwe naMwari;Ndicharumbidza shoko rake ndiri pamwe naJehovha.
11  Ndakavimba naMwari. Handizotyi.Munhu wepanyika angandiitei?
12  Haiwa Mwari, pandiri pane mhiko dzandakaita kwamuri.Ndichaita zvinoratidza kukuongai.
13  Nokuti makanunura mweya wangu parufu—Hamuna kununura tsoka dzangu kuti dzirege kugumburwa here?—Kuti ndifambe-fambe pamberi paMwari muchiedza chevapenyu.
134  Haiwa, rumbidzai Jehovha,Imi mose vashumiri vaJehovha,Imi munomira mumba maJehovha usiku.
2  Simudzai maoko enyu muutsveneMurumbidze Jehovha.
3  Jehovha ngaakukomborerei muZiyoni,Iye Muiti wedenga nenyika.
142  Ndakashevedzera kuna Jehovha nenzwi rangu kuti ndibatsirwe;Ndakachema kuna Jehovha nenzwi rangu kuti ndinzwirwe nyasha.
2  Ndakaramba ndichidururira kunetseka kwangu pamberi pake;Ndakaramba ndichitaura nezvokutambudzika kwangu pamberi pake,
3  Simba rangu parakapera mukati mangu.Imi makaziva mugwagwa wangu.Mugwara randinofamba maririVakandivanzira chiteyeso.
4  Tarirai kuruoko rworudyi muoneKuti hakuna ari kumbondionawo.Nzvimbo yangu yokutizira yaparara;Hapana ari kubvunza nezvomweya wangu.
5  Ndakashevedzera kwamuri, haiwa Jehovha, kuti ndibatsirwe.Ndakati: “Ndimi nzvimbo yangu yokupotera,Mugove wangu munyika yevapenyu.”
6  Teererai kuchema kwangu kwokuteterera,Nokuti ndava murombo kwazvo.Ndinunurei pavatambudzi vangu,Nokuti vakasimba kundipfuura.
7  Budisai mweya wangu mujeri repasiKuti ndirumbidze zita renyu.Vakarurama ngavandiunganire,Nokuti munondiitira zvakakodzera.
133  Tarirai! Zvakanaka sei uye zvinofadza seiKuti hama dzigare pamwe chete dzakabatana!
2  Zvakaita semafuta akanaka ari mumusoro,Ari kuyerera pandebvu,Idzo ndebvu dzaAroni,Ari kuyerera pakora yenguo dzake.
3  Zvakaita sedova reHemoniRiri kuburuka pamakomo eZiyoni.Nokuti Jehovha akarayira kuti chikomborero chive ipapo,Kunyange upenyu nokusingagumi.
119  Vanofara vasina mhosva panzira dzavo,Vaya vanofamba mumutemo waJehovha.
2  Vanofara vaya vanochengeta zviyeuchidzo zvake;Vanoramba vachimutsvaka nomwoyo wose.
3  Chokwadi havana kuita zvisina kururama.Vakafamba munzira dzake.
4  Imi makapa mirayiro yenyu muchiita zvokurayiraKuti inyatsochengetwa.
5  Haiwa, kudai nzira dzangu dzakanga dzakasimbiswa kwazvoKuti ndichengete mirau yenyu!
6  Ipapo handinganyadziswi,Pandinonyatsotarira kumirayiro yenyu yose.
7  Ndichakurumbidzai nomwoyo wakarurama,Pandinodzidza zvamakatonga zvakarurama.
8  Ndinoramba ndichichengeta mirayiro yenyu.Haiwa, musandisiya zvachose.
9  Jaya ringachenesa nzira yaro sei?Nokuramba rakarinda maererano neshoko renyu.
10  Ndakakutsvakai nomwoyo wangu wose.Musaita kuti nditsauke pamirayiro yenyu.
11  Ndakachengeta shoko renyu mumwoyo mangu,Kuti ndirege kukutadzirai.
12  Rumbidzwai, haiwa Jehovha.Ndidzidzisei mirau yenyu.
13  Ndakazivisa nemiromo yanguZvose zvamakatonga nomuromo wenyu.
14  Ndakapembera nomufaro munzira yezviyeuchidzo zvenyu,Sezvandakaita nokuda kwezvimwe zvinhu zvose zvinokosha.
15  Ndichafungisisa mirayiro yenyu,Uye ndichanyatsotarira kumakwara enyu.
16  Ndichada kwazvo mirau yenyu.Handizokanganwi shoko renyu.
17  Itirai mushumiri wenyu zvakakodzera, kuti ndirarameUye kuti ndichengete shoko renyu.
18  Vhurai maziso angu, kuti nditarireZvinhu zvinoshamisa zviri mumutemo wenyu.
19  Ndinongovawo zvangu mutorwa munyika.Musandivanzira mirayiro yenyu.
20  Mweya wangu wapera simba nokusuwaZvamakatonga nguva dzose.
21  Makatuka vanozvikudza, vaya vakatukwa,Vanotsauka pamitemo yenyu.
22  Ndibvisirei kushorwa nokuzvidzwa,Nokuti ndakachengeta zviyeuchidzo zvenyu.
23  Kunyange machinda akagara pasi; akataurirana pamusoro pangu.Asi mushumiri wenyu anofungisisa mirau yenyu.
24  Uyewo, ndinoda kwazvo zviyeuchidzo zvenyu,Sevarume vanondipa mazano.
25  Mweya wangu wave wakanamatira kuguruva.Ndichengetedzei ndiri mupenyu maererano neshoko renyu.
26  Ndakazivisa nzira dzangu, kuti mundipindure.Ndidzidzisei mirau yenyu.
27  Itai kuti ndinzwisise nzira yemirayiro yenyu,Kuti ndifungisise mabasa enyu anoshamisa.
28  Mweya wangu wave usingarari neshungu.Ndimutsei maererano neshoko renyu.
29  Ndibvisirei nzira yenhema,Mundinzwire nyasha nomutemo wenyu.
30  Ndakasarudza nzira yokutendeka.Ndakaona kuti zvamakatonga zvakakodzera.
31  Ndakanamatira kuzviyeuchidzo zvenyu.Haiwa Jehovha, musandinyadzisa.
32  Ndichamhanya nenzira yemirayiro yenyu,Nokuti munoita kuti mwoyo wangu uve nenzvimbo yacho.
33  Haiwa, Jehovha, ndirayiridzei nzira yemirau yenyu,Kuti ndiichengete kusvikira pakupedzisira.
34  Itai kuti ndinzwisise, kuti ndichengete mutemo wenyuUye kuti ndiuchengete nomwoyo wose.
35  Ndifambisei mugwara remirayiro yenyu,Nokuti ndakarifarira.
36  Itai kuti mwoyo wangu ude zviyeuchidzo zvenyu,Kwete kuwana mubereko.
37  Itai kuti maziso angu arege kutarira zvinhu zvisina zvazvinobatsira;Ndichengetedzei ndiri mupenyu panzira yenyu.
38  Itirai mushumiri wenyu zvamakatauraZvichaita kuti akutyei.
39  Bvisai kuzvidzwa kwangu, kwandave ndichitya,Nokuti zvamakatonga zvakanaka.
40  Tarirai! Ndakasuwa mirayiro yenyu.Ndichengetedzei ndiri mupenyu maererano nokururama kwenyu.
41  Mutsa wenyu worudo ngauuye kwandiri, haiwa Jehovha,Ruponeso rwenyu maererano nezvamakataura,
42  Kuti neshoko ndipindure uya ari kundizvidza,Nokuti ndakavimba neshoko renyu.
43  Musabvisa zvachose shoko rechokwadi pamuromo wangu,Nokuti ndakamirira zvamakatonga.
44  Ndichachengeta mutemo wenyu nguva dzose,Nokusingagumi, kunyange nokusingaperi.
45  Ndichafamba-famba munzvimbo yakakura,Nokuti ndakatsvaka mirayiro yenyu.
46  Ndichataurawo nezvezviyeuchidzo zvenyu pamberi pemadzimambo,Handizonyari.
47  Ndichada kwazvo mirayiro yenyuYandinoda.
48  Ndichasimudzira zvanza zvangu kumirayiro yenyu yandakada,Ndichafungisisa mirau yenyu.
49  Yeukai shoko ramakataura kumushumiri wenyu,Ramakaita kuti ndimirire.
50  Uku ndiko kunyaradzwa kwangu mukutambudzika kwangu,Nokuti zvamakataura zvakandichengetedza ndiri mupenyu.
51  Vanozvikudza vakandinyomba zvakanyanya.Asi handina kutsauka pamutemo wenyu.
52  Ndakayeuka zvamakatonga kubvira kare kare, haiwa Jehovha,Uye izvo zvinondinyaradza.
53  Kutsamwa kukuru kwakandibata nokuda kwevakaipa,Vari kusiya mutemo wenyu.
54  Mirau yenyu yakava nziyo kwandiriMuimba yandaigara ndiri mutorwa.
55  Ndakayeuka zita renyu usiku, haiwa Jehovha,Kuti ndichengete mutemo wenyu.
56  Izviwo zvakava zvangu,Nokuti ndakachengeta mirayiro yenyu.
57  Jehovha ndiye mugove wangu;Ndakavimbisa kuchengeta mashoko enyu.
58  Ndakaita kuti mundinzwire nyasha nomwoyo wangu wose.Ndinzwirei nyasha maererano nezvamakataura.
59  Ndakafunga nezvenzira dzangu,Kuti ndidzose tsoka dzangu kuzviyeuchidzo zvenyu.
60  Ndakakurumidza, handina kunonokaKuchengeta mirayiro yenyu.
61  Tambo dzevakaipa dzakandikomba.Ini handina kukanganwa mutemo wenyu.
62  Ndinomuka pakati pousiku kuti ndikuongeiNokuda kwezvamakatonga zvakarurama.
63  Ndiri shamwari yevaya vose vanokutyai,Neyevaya vanochengeta mirayiro yenyu.
64  Mutsa wenyu worudo, haiwa Jehovha, wazadza nyika.Ndidzidzisei mirau yenyu.
65  Makaitira mushumiri wenyu zvakanaka,Haiwa Jehovha, maererano neshoko renyu.
66  Ndidzidzisei zvakanaka, kuchenjera nezivo,Nokuti ndakatenda mirayiro yenyu.
67  Ndisati ndava kutambudzika ndaitadza ndisingazivi,Asi zvino ndakachengeta zvamakataura.
68  Makanaka uye muri kuita zvakanaka.Ndidzidzisei mirau yenyu.
69  Vanozvikudza vakandizora nhema.Asi ini ndichachengeta mirayiro yenyu nomwoyo wangu wose.
70  Mwoyo yavo yaoma semafuta akagwamba.Asi ini ndave ndichida kwazvo mutemo wenyu.
71  Zvakandinakira kuti ndakatambudzika,Kuti ndidzidze mirau yenyu.
72  Mutemo womuromo wenyu wakanaka kwandiri,Kupfuura zviuru zvendarama nesirivha.
73  Maoko enyu ndiwo akandiita, akandisimbisa kwazvo.Itai kuti ndinzwisise, kuti ndidzidze mirayiro yenyu.
74  Vaya vanokutyai ndivo vanondiona vofara,Nokuti ndakamirira shoko renyu.
75  Ndinonyatsoziva, haiwa Jehovha, kuti zvamakatonga ndizvo zvakaruramaUye kuti makanditambudza nokutendeka.
76  Ndapota, mutsa wenyu worudo ngaundinyaradze,Maererano nezvamakataura kumushumiri wenyu.
77  Ngoni dzenyu ngadziuye kwandiri, kuti ndirambe ndichirarama;Nokuti ndinoda mutemo wenyu kwazvo.
78  Vanozvikudza ngavanyadziswe, nokuti vakanditsausa pasina chikonzero.Asi ini ndinofungisisa mirayiro yenyu.
79  Vaya vanokutyai ngavadzoke kwandiri,Vaya vanozivawo zviyeuchidzo zvenyu.
80  Mwoyo wangu ngauve usina mhosva mumirau yenyu,Kuti ndirege kunyadziswa.
81  Mweya wangu wapera simba nokuda kworuponeso rwenyu;Ndakamirira shoko renyu.
82  Maziso angu apera simba nokuda kweshoko renyu,Pandinenge ndichiti: “Muchandinyaradza rini?”
83  Ndava sehombodo iri muutsi.Asi handina kukanganwa mirau yenyu.
84  Mazuva omushumiri wenyu mangani?Muchatonga vaya vanonditambudza rini?
85  Vanozvikudza vakachera makomba kuti vandibate,Vaya vasingawirirani nomutemo wenyu.
86  Mirayiro yenyu yose yakatendeka.Vakanditambudza pasina chikonzero. Haiwa, ndibatsirei.
87  Vangadai vakandiparadza panyika munguva duku;Asi ini handina kusiya mirayiro yenyu.
88  Ndichengetedzei ndiri mupenyu maererano nomutsa wenyu worudo,Kuti ndichengete chiyeuchidzo chomuromo wenyu.
89  Nokusingagumi, haiwa Jehovha,Shoko renyu rimire kumatenga.
90  Kutendeka kwenyu kunogara kwezvizvarwa nezvizvarwa.Makasimbisa nyika kwazvo, kuti irambe yakamira.
91  Zvakaramba zviripo kusvikira nhasi maererano nezvamakatonga,Nokuti izvo zvose vashumiri venyu.
92  Kudai mutemo wenyu usiri iwo wandinoda kwazvo,Ndingadai ndakaparara mukutambudzika kwangu.
93  Handizokanganwi mirayiro yenyu nokusingagumi,Nokuti makandichengetedza nayo ndiri mupenyu.
94  Ndiri wenyu. Haiwa ndiponesei,Nokuti ndakatsvaka mirayiro yenyu.
95  Vakaipa vakandimirira, kuti vandiparadze.Ndinoramba ndichiteerera zviyeuchidzo zvenyu.
96  Ndakaona kukwana kwose kuchiguma.Asi murayiro wenyu wakakura kwazvo.
97  Ndinoda mutemo wenyu sei!Ndinoufungisisa zuva rose.
98  Murayiro wenyu unoita kuti ndive akachenjera kupfuura vavengi vangu,Nokuti ndowangu nokusingagumi.
99  Ndine njere kupfuura vadzidzisi vangu vose,Nokuti ndinofungisisa zviyeuchidzo zvenyu.
100  Ndinonzwisisa kupfuura varume vakuru,Nokuti ndakachengeta mirayiro yenyu.
101  Ndakadzivisa tsoka dzangu kufamba mumakwara ose akaipa,Kuti ndichengete shoko renyu.
102  Handina kutsauka pane zvamakatonga,Nokuti imi makandirayiridza.
103  Zvamunotaura zvave zvichitsvedzerera sei mukanwa mangu,Kupfuura zvinoita uchi mukanwa mangu!
104  Ndinonzwisisa zvinhu nokuda kwemirayiro yenyu.Ndokusaka ndakavenga makwara ose enhema.
105  Shoko renyu irambi retsoka dzangu,Nechiedza panzira yangu.
106  Ndakapika, uye ndichazviita,Kuti ndichengete zvamakatonga zvakarurama.
107  Ndakatambudzwa kwazvo.Haiwa Jehovha, ndichengetedzei ndiri mupenyu maererano neshoko renyu.
108  Ndapota farirai zvinopiwa zvokuzvidira zvomuromo wangu, haiwa Jehovha,Uye ndidzidzisei zvamakatonga.
109  Ndinogara ndakabatira mweya wangu muchanza changu;Asi handina kukanganwa mutemo wenyu.
110  Vakaipa vakanditeyera musungo,Asi handina kutsauka pamirayiro yenyu.
111  Ndakaita kuti zviyeuchidzo zvenyu zvive zvangu nokusingagumi,Nokuti ndizvo zvinopembererwa nomufaro nomwoyo wangu.
112  Ndakaita kuti mwoyo wangu ude kuita mirau yenyuNokusingagumi, kusvikira pakupedzisira.
113  Ndakavenga vane mwoyo miviri,Asi ndakada mutemo wenyu.
114  Muri nzvimbo yangu yokuvanda nenhoo yangu.Ndakamirira shoko renyu.
115  Ibvai kwandiri, imi vanoita zvakaipa,Kuti ndichengete mirayiro yaMwari wangu.
116  Nditsigirei maererano nezvamakataura, kuti ndirambe ndichirarama,Musandinyadzisa nokuda kwetariro yangu.
117  Nditsigirei, kuti ndiponeswe,Uye ndicharamba ndakatarira mirau yenyu nguva dzose.
118  Makakanda kure vose vaya vakatsauka pamirau yenyu;Nokuti kunyengera kwavo inhema.
119  Makaita kuti vakaipa vose vepanyika varege kuvapo setsvina yakaita furo.Naizvozvo ndakada zviyeuchidzo zvenyu.
120  Muviri wangu wakabvunda nokukutyai;Uye ndave ndichitya zvamakatonga.
121  Ndakaruramisira uye ndakaita zvakarurama.Haiwa, musandisiya ndiri kune vaya vanondibiridzira!
122  Ivai chokumbofanobata chomushumiri wenyu nokuda kwezvakanaka.Vanozvikudza ngavarege kundibiridzira.
123  Maziso angu apera simba nokuda kworuponeso rwenyuUye nokuda kwezvamunotaura zvakarurama.
124  Itirai mushumiri wenyu maererano nomutsa wenyu worudo,Mundidzidzise mirau yenyu.
125  Ndiri mushumiri wenyu. Itai kuti ndinzwisise,Kuti ndizive zviyeuchidzo zvenyu.
126  Inguva yokuti Jehovha aite chimwe chinhu.Ivo vakaputsa mutemo wenyu.
127  Ndokusaka ndakada mirayiro yenyuKupfuura ndarama, kunyange ndarama yakanatswa.
128  Ndokusaka ndakati mirayiro yose yezvinhu zvose yakarurama;Ndakavenga makwara ose enhema.
129  Zviyeuchidzo zvenyu zvinoshamisa.Ndokusaka mweya wangu wakazvichengeta.
130  Kuziviswa kwemashoko enyu kunopa chiedza,Kuchiita kuti vasina zivo vanzwisise.
131  Ndakashama muromo wangu kwazvo, kuti ndifemereke,Nokuti ndakasuwa mirayiro yenyu.
132  Tendeukirai kwandiri mundinzwire nyasha,Maererano nezvamakatongera vaya vanoda zita renyu.
133  Simbisai tsoka dzangu pane zvamakataura,Uye ngaparege kuva nechinhu chinokuvadza chingandidzvinyirira.
134  Ndidzikinurei pamunhu chero upi zvake anobiridzira,Uye ndichachengeta mirayiro yenyu.
135  Itai kuti chiso chenyu chipenyere mushumiri wenyu,Ndidzidzisei mirau yenyu.
136  Hova dzemvura dzakayerera mumaziso anguNokuti havana kuchengeta mutemo wenyu.
137  Makarurama, haiwa Jehovha,Zvamakatonga zvakarurama.
138  Makarayira zviyeuchidzo zvenyu mukururamaNomukutendeka kukuru.
139  Kubishaira kwangu kwandipedza,Nokuti mhandu dzangu dzakanganwa mashoko enyu.
140  Zvamakataura zvakanatswa kwazvo,Uye mushumiri wenyu anozvida.
141  Handikoshi uye ndinozvidzwa.Asi handina kukanganwa mirayiro yenyu.
142  Kururama kwenyu kururama kunogara nokusingagumi,Uye mutemo wenyu ichokwadi.
143  Kutambudzika nokunetseka zvakandiwana.Asi ndaida kwazvo mirayiro yenyu.
144  Kururama kwezviyeuchidzo zvenyu kunogara nokusingagumi.Itai kuti ndinzwisise, kuti ndirambe ndichirarama.
145  Ndakashevedzera nomwoyo wangu wose. Ndipindurei, haiwa Jehovha.Ndichachengeta mirau yenyu.
146  Ndakashevedzera kwamuri. Haiwa, ndiponesei!Ndichachengeta zviyeuchidzo zvenyu.
147  Ndakafumomuka utonga huchangotsvuka, kuti ndichemere kubatsirwa.Ndakamirira mashoko enyu.
148  Maziso angu akatangira nguva yokurinda kwousiku,Kuti ndifungisise pamusoro pezvamakataura.
149  Haiwa, inzwai inzwi rangu maererano nomutsa wenyu worudo.Haiwa Jehovha, ndichengetedzei ndiri mupenyu maererano nezvamakatonga.
150  Vaya vanotevera kusazvibata vakauya pedyo;Ivo vakaenda kure nomutemo wenyu.
151  Muri pedyo, haiwa Jehovha,Mirayiro yenyu yose ichokwadi.
152  Ndakaziva zvimwe zviyeuchidzo zvenyu kare kare,Nokuti makavaka nheyo dzazvo kuti dzigare nokusingagumi.
153  Haiwa, onai kutambudzika kwangu, mundinunure;Nokuti handina kukanganwa mutemo wenyu.
154  Haiwa, revererai mhosva yangu, mundidzikinure;Ndichengetedzei ndiri mupenyu maererano nezvamakataura.
155  Ruponeso ruri kure nevakaipa,Nokuti havana kutsvaka mirau yenyu.
156  Ngoni dzenyu izhinji, haiwa Jehovha.Haiwa, ndichengetedzei ndiri mupenyu maererano nezvamakatonga.
157  Vanonditambudza uye mhandu dzangu vazhinji.Asi handina kutsauka pazviyeuchidzo zvenyu.
158  Ndakaona vaya vanonyengera,Uye ndinosemeswa, nokuti havana kuchengeta zvamakataura.
159  Haiwa, onai kuti ndinoda mirayiro yenyu.Haiwa Jehovha, ndichengetedzei ndiri mupenyu maererano nomutsa wenyu worudo.
160  Zviri mushoko renyu ichokwadi,Uye zvakarurama zvenyu zvose zvamakatonga zvinogara nokusingagumi.
161  Machinda akanditambudza pasina chikonzero,Asi mwoyo wangu wave uchitya mashoko enyu.
162  Ndinopembera nomufaro pamusoro pezvamakatauraSezvinoita munhu paanowana zvakapambwa zvizhinji.
163  Ndakavenga nhema, uye ndinoramba ndichidzisema.Ndakada mutemo wenyu.
164  Ndakakurumbidzai kanomwe pazuvaNokuda kwezvamakatonga zvakarurama.
165  Rugare rukuru ndorwevaya vanoda mutemo wenyu,Uye hapana chinovagumbura.
166  Ndakatarisira ruponeso rwenyu, haiwa Jehovha,Uye ndakaita mirayiro yenyu.
167  Mweya wangu wakachengeta zviyeuchidzo zvenyu,Uye ndinozvida zvakanyanya.
168  Ndakachengeta mirayiro yenyu nezviyeuchidzo zvenyu,Nokuti nzira dzangu dzose dziri pamberi penyu.
169  Kuchema kwangu kwokuteterera ngakusvike pamberi penyu, haiwa Jehovha.Haiwa, itai kuti ndinzwisise, maererano nezvamakataura.
170  Kukumbira kwangu kunzwirwa nyasha ngakuve pamberi penyu.Haiwa ndinunurei maererano neshoko renyu.
171  Miromo yangu ngaipupume nokurumbidza,Nokuti munondidzidzisa mirau yenyu.
172  Rurimi rwangu ngaruimbe zvamakataura,Nokuti mirayiro yenyu yose yakarurama.
173  Ruoko rwenyu ngarundibatsire,Nokuti ndakasarudza mirayiro yenyu.
174  Ndasuwa ruponeso rwenyu, haiwa Jehovha,Uye ndinoda mutemo wenyu kwazvo.
175  Mweya wangu ngaurambe uchirarama uye uchikurumbidzai,Uye zvamakatonga ngazvindibatsire.
176  Ndakadzungaira segwai rarasika. Haiwa, tsvakai mushumiri wenyu,Nokuti handina kukanganwa mirayiro yenyu.
141  Haiwa Jehovha, ndakadana kwamuri.Chimbidzai kuuya kwandiri.Teererai inzwi rangu pandinoshevedzera kwamuri.
2  Munyengetero wangu ngaugadzirirwe serusenzi pamberi penyu,Iko kusimudza zvanza zvangu sechinopiwa chezviyo chemanheru.
3  Haiwa Jehovha, isai murindi pamuromo wangu;Isai murindi pasuo remiromo yangu.
4  Regai kuita kuti mwoyo wangu urerekere kuchinhu chero chipi zvacho chakaipa,Kuti ndirambe ndichiita mabasa omukurumbira wakaipa mune zvakaipaPamwe chete nevanhu vanoita zvinhu zvinokuvadza,Kuti ndisadya zvinhu zvavo zvinonaka.
5  Kana munhu akarurama akandirova, waizova mutsa worudo;Kana akanditsiura, aizova mafuta omusoro wangu,Ayo musoro wangu waisazoda kuramba.Nokuti ndaizongonyengetera kunyange munguva yokutambudzika kwavo.
6  Vatongi vavo vakawisirwa pasi nepamawere eibwe,Asi vakanzwa mashoko angu, kuti anofadza.
7  Sezvinoitika munhu paanotsemura nokubanzura huni ari panyika dzichiti mwarara,Mapfupa edu akati mwararawo pamuromo peSheori.
8  Zvisinei, maziso angu ari kwamuri, haiwa Jehovha Changamire Ishe.Ndakapotera kwamuri.Musadurura mweya wangu.
9  Ndidzivirirei ndirege kubatwa nechiteyeso chavakanditeyeraUye ndirege kubatwa nemisungo yevaya vanoita zvinhu zvinokuvadza.
10  Vakaipa vachawira mumambure avo vose zvavo,Ini pandinenge ndichipfuura hangu.
95  Haiwa, uyai tishevedzere kuna Jehovha tichifara!Ngatishevedzerei mukukunda kuDombo roruponeso rwedu.
2  Ngatiendei pamberi pake tichionga;Ngatishevedzerei kwaari tichiimba nziyo mukukunda.
3  Nokuti Jehovha ndiMwari mukuruUye ndiMambo mukuru kupfuura vamwe vanamwari vose,
4  Nzvimbo dzakadzika dzomukatikati menyika dziri muruoko rwakeUye ndiye muridzi wemisoro yemakomo;
5  Ndiye muridzi wegungwa, raakaita iyeUye ndiye ane maoko akaumba nyika yakaoma.
6  Haiwa, pindai, ngatinamatei tikotame;Ngatipfugamei pamberi paJehovha Muiti wedu.
7  Nokuti iye ndiye Mwari wedu, uye isu tiri vanhu vemafuro ake nemakwai oruoko rwake.Nhasi kana mukateerera inzwi rake,
8  Musaomesa mwoyo yenyu sezvamakaita paMeribha,Sezvamakaita pazuva reMasa murenje,
9  Madzitateguru enyu paakandiedza;Akandiongorora, akaonawo basa rangu.
10  Ndakaramba ndichisemeswa nechizvarwa ichocho kwemakore makumi mana,Ndikati:“Ivo vanhu vane mwoyo yakatsauka,Uye ivo havana kusvika pakuziva nzira dzangu”;
11  Ivo vandakapika nezvavo ndakatsamwa ndichiti:“Havazopindi munzvimbo yangu yokuzororera.”
139  Haiwa Jehovha, makandiongorora, uye munondiziva.
2  Munoziva kugara kwangu pasi nokusimuka kwangu.Makanzwisisa kufunga kwangu muri kure.
3  Makayera kufamba kwangu nokuzvambarara kwangu,Kunyange nzira dzangu dzose munodziziva.
4  Nokuti shoko risati ravapo parurimi rwangu,Tarirai! Haiwa Jehovha, imi munotoriziva rose.
5  Makandikomba, shure nemberi;Uye munoisa ruoko rwenyu pandiri.
6  Kuziva kwakadaro kunondishamisa kwazvo.Kwakakwirira kwazvo zvokuti handigoni kukusvikira.
7  Ndingaenda kupi kusina mudzimu wenyu,Ndingatizira kupi kuti ndibve pamberi pechiso chenyu?
8  Kana ndikakwira kudenga, munenge muriko;Kana ndikatambanudza mubhedha wangu muSheori, tarirai! munenge murimo.
9  Kudai ndaizotora mapapiro emambakwedza,Kuti ndigare kugungwa riri kure kwazvo,
10  Ruoko rwenyu rwaizonditungamirira ikokowoUye ruoko rwenyu rworudyi rwaizondibata.
11  Kudai ndaizoti: “Chokwadi rima richakurumidza kundibata!”Usiku hwaizova chiedza kumativi angu ose.
12  Kunyange rima raisazova rakanyanyosviba nokuda kwenyu,Asi usiku hwaizopenya sezvinoita masikati;Rima raizongovawo chiedza.
13  Nokuti ndimi makagadzira itsvo dzangu;Makaramba makandivharidzira mudumbu raamai vangu.
14  Ndichakurumbidzai nokuti ndakaitwa nenzira inoshamisa, inotyisa.Mabasa enyu anoshamisa,Mweya wangu unonyatsozviziva.
15  Mapfupa angu akanga asina kuvanzwa kwamuriPandakaitwa pakavanda,Pandakarukwa ndiri mumativi akadzikira kwazvo enyika.
16  Maziso enyu akaona muviri wangu uchangobva kuumbwa,Uye nhengo dzawo dzose dzakanga dzakanyorwa mubhuku renyu,Kuti mazuva api adzakaumbwaUye pakanga pasati pava neimwe chete yadzo.
17  Naizvozvo, pfungwa dzenyu dzinokosha sei kwandiri!Haiwa Mwari, dzose zvadzo izhinji sei!
18  Kudai ndaizoedza kudziverenga, dzinopfuura kunyange jecha.Kana ndikamuka, ndinenge ndichinemi.
19  Haiwa, kudai imi, haiwa Mwari, maizouraya munhu akaipa!Kunyange vanhu vane mhosva yeropa vaizobva kwandiri,
20  Vaya vanotaura zvinhu pamusoro penyu maererano nepfungwa dzavo;Vakataura zita renyu pasina—ivo vavengi venyu.
21  Handivengi vaya vanokuvengai kwazvo here, haiwa Jehovha,Uye handisemeswi nevaya vanokumukirai here?
22  Ndinovavenga kwazvo.Kwandiri vava vavengi chaivo.
23  Ndiongororei, haiwa Mwari, muzive mwoyo wangu.Ndinzverei, muzive pfungwa dzangu dzinonetsa,
24  Muone kana mandiri muine chero nzira ipi zvayo yakaipa,Munditungamirire panzira isingagumi.
19  Matenga anozivisa kubwinya kwaMwari;Nzvimbo huru yokudenga inozivisa basa remaoko ake.
2  Zuva rimwe pashure perimwe zuva rinoita kuti kutaura kubude,Usiku humwe pashure pohumwe usiku hunoratidza zivo.
3  Hapana kutaura, uye hapana mashoko;Hapana inzwi razvo rinonzwika.
4  Tambo yazvo yokuyeresa yakabuda ikaenda munyika yose,Uye mashoko azvo kumugumo wenyika inobereka.Akadzika tende mazviri nokuda kwezuva,
5  Rinoita somunhu ari kuroora paanenge achibuda muimba yake yomuchato;Rinopembera nomufaro sezvinoita munhu ane simba kuti amhanye mugwara.
6  Rinobuda richibva kune mumwe mugumo wematenga,Kutenderera kwaro kunogumira kune mimwe migumo yawo;Hapana chakavanzwa pakupisa kwaro.
7  Mutemo waJehovha wakakwana, unodzosa mweya.Chiyeuchidzo chaJehovha chakavimbika, chinochenjedza asina zivo.
8  Mirayiro inobva kuna Jehovha yakarurama, inoita kuti mwoyo ufare;Murayiro waJehovha wakachena, unoita kuti maziso apenye.
9  Kutya Jehovha kwakachena, kunoramba kuripo nokusingaperi.Zvakatongwa naJehovha ndezvechokwadi; zvakaratidza kuti zvakarurama.
10  Zvinodiwa kupfuura ndarama, chokwadi kupfuura ndarama yakawanda kwazvo yakanatswa;Uye zvinotapira kupfuura uchi, nouchi hunoyerera hwomumazinga.
11  Uyewo, mushumiri wenyu akanyeverwa nazvo;Kuzvichengeta kunounza mubayiro mukuru.
12  Kukanganisa—ndiani angakuziva?Itii handina mhosva yezvivi zvakavanzika.
13  Dzorai mushandi wenyu kuti arege kuita mabasa okuzvikudza;Musaarega achindikunda.Kana zvakadaro ndichava akakwana,Ndichange ndaramba ndisina mhosva yokudarika kuzhinji.
14  Mashoko omuromo wangu nokufungisisa kwomwoyo wanguNgazvive zvinofadza pamberi penyu, haiwa Jehovha, Dombo rangu noMudzikinuri wangu.
24  Nyika nezvizere mairi ndezvaJehovha,Nyika inobereka nevaya vanogara mairi.
2  Nokuti iye akaisimbisa kwazvo pamusoro pemakungwa,Uye anoramba akaisimbisa kwazvo pamusoro penzizi.
3  Ndiani angakwira mugomo raJehovha,Uye ndiani angasimuka munzvimbo yake tsvene?
4  Ani naani ane maoko asina mhosva neane mwoyo wakachena,Asina kuitira mweya Wangu zvinhu zvisina zvazvinobatsira,Kana kuti kuita mhiko nokunyengera.
5  Achagamuchira chikomborero kubva kuna JehovhaNokururama kubva kuna Mwari wake woruponeso.
6  Ichi ndicho chizvarwa chevaya vanomutsvaka,Chevaya vanotsvaka chiso chenyu, haiwa Mwari waJakobho. Sera.
7  “Simudzai misoro yenyu, haiwa imi magedhi,Simukai, haiwa imi masuo anogara kwenguva refu,Kuti Mambo anokudzwa apinde!”
8  “Saka, ndiani uyu Mambo anokudzwa?”“Ndiye Jehovha akasimba uye ane simba,Iye Jehovha ane simba pakurwa.”
9  “Simudzai misoro yenyu, haiwa imi magedhi;Chokwadi, isimudzei, haiwa imi masuo anogara kwenguva refu,Kuti Mambo anokudzwa apinde!”
10  “Saka, ndiani iye, uyu Mambo anokudzwa?”“Jehovha wemauto—ndiye Mambo anokudzwa.” Sera.
58  Mungataura nezvokururama imi makanyarara here?Mungatonga zvakarurama here, haiwa imi vanakomana vevanhu?
2  Asi imi nemwoyo yenyu muchiita zvisina kururama zvachose panyika,Muchigadzira mugwagwa nokuda kwechisimba chemaoko enyu!
3  Vakaipa vagara vari vatsauki kubvira muchibereko;Vakadzungaira kubvira vachiri mudumbu;Vari kureva nhema.
4  Uturu hwavo hwakaita souturu hwenyoka,Imatsi semhungu inovhara nzeve yayo,
5  Isingazoteereri inzwi revanoita zvemashiripiti,Kunyange zvazvo mumwe munhu akachenjera achiitsinga.
6  Haiwa Mwari, gurunurai mazino avo mumuromo mavo.Haiwa Jehovha, tyorai mapfupa eshaya dzevana veshumba vava nezenze.
7  Ngavanyunguduke vave semvura inoyerera ichienda zvayo;Iye ngaakunge uta hwemiseve yake ivo pavanenge vachiwa.
8  Iye anofamba sehozhwa inonyunguduka;Havazooni zuva sokubva kunoita pamuviri pomukadzi.
9  Hari dzenyu dzisati dzanzwa moto wakabatidzwa worukato,Runyoro pamwe chete norunopfuta, iye achazvitakura sezvinoita dutu.
10  Munhu akarurama achafara nokuti aona kutsiva.Achageza tsoka dzake muropa romunhu akaipa.
11  Vanhu vachati: “Chokwadi kune chibereko nokuda kwomunhu akarurama.Chokwadi kuna Mwari ari kutonga panyika.”
43  Nditongei, haiwa Mwari,Nditongerei mhosva iri pakati pangu norudzi rusina kuvimbika.Ndipukunyutsei pamunhu anonyengera neasina kururama.
2  Nokuti muri Mwari wenhare yangu.Mandirasireiko?Ndinofambireiko ndakasuruvara nokuda kwokudzvinyirirwa kwandinoitwa nomuvengi?
3  Tumai chiedza chenyu nechokwadi chenyu.Izvi ngazvinditungamirire.Ngazvindiendese kugomo renyu dzvene nokutebhenekeri yenyu huru.
4  Ndichaenda kuatari yaMwari,Kuna Mwari, iye kufara kwangu kwokupembera.Ndichakurumbidzai norudimbwa, haiwa Mwari, imi Mwari wangu.
5  Nei wapererwa netariro, haiwa mweya wangu,Nei usina kugadzikana mukati mangu?Mirira Mwari,Nokuti ndichamurumbidza soruponeso rwangu rukuru uye saMwari wangu.
66  Shevedzerai kuna Mwari mukukunda, imi mose vanhu vepanyika.
2  Imbirai kukudzwa kwezita rake.Itai kuti kurumbidzwa kwake kuve nomukurumbira.
3  Itii kuna Mwari: “Mabasa enyu anotyisa sei!Nokuda kwoukuru hwesimba renyu, vavengi venyu vachauya kwamuri vachidedera.
4  Vanhu vose vepanyika vachakukotamirai,Vachakuimbirai, vachaimbira zita renyu.” Sera.
5  Uyai muone mabasa aMwari.Zvaanoitira vanakomana vevanhu zvinotyisa.
6  Akachinja gungwa kuva nyika yakaoma;Vakayambuka rwizi netsoka.Takatanga kumufarira tiri ipapo.
7  Anotonga nesimba rake nokusingagumi.Maziso ake anoramba akatarira marudzi.Vaya vakasindimara ngavarege kuzvikwidziridza. Sera.
8  Rumbidzai Mwari wedu, haiwa imi marudzi,Itai kuti inzwi rokumurumbidza rinzwike.
9  Iye ari kuisa mweya yedu pakati pevapenyu,Haana kubvumira kuti tsoka dzedu dzitsvedzemuke.
10  Nokuti makationgorora, haiwa Mwari;Makatinatsa sokunatswa kunoitwa sirivha.
11  Makatipinza mumambure okuvhimisa;Makaisa zvinorema muhudyu medu.
12  Makaita kuti munhuwo zvake atasve achipfuura nepamusoro pemisoro yedu;Takapinda nomumoto nomumvura,Asi makatisvitsa kunzvimbo yokuzororera.
13  Ndichapinda mumba menyu nezvinopiwa zvinopiswa zvakakwana;Ndicharipa mhiko dzangu kwamuri,
14  Dziya dzakashamirwa nemiromo yangu kuti itaureUye dzakataurwa nomuromo wangu pandakanga ndichitambudzika kwazvo.
15  Ndichakupai zvinopiwa zvinopiswa zvakakwana zvemhuru dzakakora,Nokukwidza utsi hwechibayiro chemakondohwe.Ndichapisira nzombe pamwe chete nenhongo. Sera.
16  Uyai, teererai, imi mose munotya Mwari, uye ndicharondedzeraZvaakaitira mweya wangu.
17  Ndakachema kwaari nomuromo wangu,Ndakamurumbidza norurimi rwangu.
18  Kana ndakafunga kuita chinhu chinokuvadza mumwoyo mangu,Jehovha haazondinzwi.
19  Chokwadi Mwari akanzwa;Akateerera inzwi romunyengetero wangu.
20  Mwari ngaarumbidzwe, asina kuramba munyengetero wangu,Kana kubvisa mutsa wake worudo kwandiri.
54  Haiwa Mwari, ndiponesei nezita renyu,Rwirai mhosva yangu nesimba renyu.
2  Haiwa Mwari, inzwai munyengetero wangu;Teererai mashoko omuromo wangu.
3  Nokuti kune vanhu vandisingazivi vandimukira,Nevadzvinyiriri vari kutsvaka mweya wangu.Havana kuisa Mwari pamberi pavo. Sera.
4  Tarirai! Mwari ndiye mubatsiri wangu;Jehovha ndomumwe wevaya vanotsigira mweya wangu.
5  Achatsiva zvakaipa zvacho kuvavengi vangu;Itai kuti vanyarare nechokwadi chenyu.
6  Ndichabayira chibayiro kwamuri ndichida.Ndicharumbidza zita renyu, haiwa Jehovha, nokuti rakanaka.
7  Nokuti iye akandinunura mukutambudzika kwose,Ziso rangu rakatarira vavengi vangu.
67  Mwari achatinzwira nyasha, otikomborera;Achaita kuti chiso chake chipenye patiri—Sera—
2  Kuti nzira yenyu izivikanwe munyika,Noruponeso rwenyu kumarudzi ose.
3  Marudzi ngaakurumbidzei, haiwa Mwari;Marudzi ose zvawo, ngaakurumbidzei.
4  Mapoka emarudzi ngaafare ashevedzere nomufaro,Nokuti muchatonga marudzi nokururama;Kana ari mapoka emarudzi, muchaatungamirira ari panyika. Sera.
5  Marudzi ngaakurumbidzei, haiwa Mwari;Marudzi ose zvawo, ngaakurumbidzei.
6  Nyika ichabereka zvibereko zvayo;Mwari, iye Mwari wedu, achatikomborera.
7  Mwari achatikomborera,Migumo yose yenyika ichamutya.
101  Ndichaimba nezvomutsa worudo nokururamisira.Ndichakuimbirai, haiwa Jehovha.
2  Ndichaita nokungwara nenzira isina mhosva.Muchauya rini kwandiri?Ndichafamba-famba mumba mangu nomwoyo wakarurama.
3  Handizoisi chinhu chisingabatsiri pamberi pemaziso angu.Ndakavenga zvinoitwa nevaya vanotsauka;Hazvindinamatiri.
4  Mwoyo usina kururama ngaubve kwandiri;Hapana chakaipa chandinoziva.
5  Munhu wose anochera shamwari yake pakavanda,Ndinomuita kuti anyarare.Ani naani anozvikudza uye ane mwoyo unozvitutumadza,Handigoni kumushivirira.
6  Maziso angu ari pane vakatendeka vari panyika,Kuti vagare neni.Munhu anofamba nenzira isina mhosva,Ndiye achandishumira.
7  Hapana munyengeri achagara mumba mangu.Ani naani anoreva nhema, haazosimbiswi kwazvoPamberi pangu.
8  Mangwanani oga oga ndichaita kuti vakaipa vose vari panyika vanyarare,Kuti ndiparadze vanhu vose vanoita zvinhu zvinokuvadza vari muguta raJehovha.
44  Haiwa Mwari, takanzwa nenzeve dzedu,Madzitateguru edu akarondedzera kwatiriBasa ramakaita mumazuva avo,Mumazuva ekare kare.
2  Imi pachenyu noruoko rwenyu makadzingawo marudzi,Mukadyara madzitateguru panzvimbo yemarudzi acho.Makaputsa mapoka emarudzi uye makaadzinga.
3  Nokuti iwo haana kutora nyika yacho kuti ive yawo nebakatwa rawo,Ruoko rwawo harusi irwo rwakaaunzira ruponeso.Nokuti rwaiva ruoko rwenyu rworudyi nechanza chenyu nechiedza chechiso chenyu,Nokuti maiafarira.
4  Imi muri Mambo wangu, haiwa Mwari.Rayirai kuti Jakobho awane ruponeso rukuru.
5  Nemi tichawisira pasi mhandu dzedu;Tichatsika-tsika vaya vanotimukira muzita renyu.
6  Nokuti handina kuramba ndichivimba nouta hwanguUye harisi bakatwa rangu rakanga richindiponesa.
7  Nokuti makatiponesa pamhandu dzedu,Makanyadzisa vaya vaitivenga kwazvo.
8  Ticharumbidza Mwari zuva rose,Ticharumbidza zita renyu nokusingagumi. Sera.
9  Asi zvino makatirasa uye munoramba muchitinyadzisa,Uye hamuendi nemauto edu.
10  Munoramba muchiita kuti titize mhandu,Vaya vanotivenga kwazvo vakangopamba havo.
11  Munotisiya semakwai, sechimwe chinhu chokudya,Uye makatiparadzira pakati pemarudzi.
12  Munotengesa vanhu venyu pasina chamunowana,Uye hamuna kuwana pfuma nomutengo wavo.
13  Makaita kuti tive chinhu chinozvidzwa nevavakidzani vedu,Chinhu chinonyombwa nechinosekwa navose vaya vakatipoteredza.
14  Makaita kuti tive chirevo pakati pemarudzi,Chinhu chinodzungudzirwa musoro pakati pemapoka emarudzi.
15  Zuva rose kunyara kwangu kuri pamberi pangu,Uye nyadzi dzechiso changu dzandifukidza,
16  Nokuda kweinzwi rouya anozvidza uye anotuka,Nokuda kwomuvengi nouya anotsiva.
17  Zvose izvi ndizvo zvatiwira, hatina kukukanganwai,Uye hatina kuita zvenhema musungano yenyu.
18  Mwoyo yedu haina kudzokera shure isingatendi,Uyewo tsoka dzedu hadzitsauki pagwara renyu.
19  Nokuti makatipwanyira munzvimbo yehunguhwe,Uye munotifukidza nezarima.
20  Kana takakanganwa zita raMwari wedu,Kana kuti takatambanudzira zvanza zvedu kuna mwari wokumwe,
21  Mwari haazotsvaki izvi here?Nokuti anoziva zvakavanzika zvomwoyo.
22  Asi takaurayiwa nokuda kwenyu zuva rose;Takanzi tiri makwai okuti aurayiwe.
23  Mukai. Munorambirei makarara, haiwa Jehovha?Mukai. Musaramba muchitirasa nokusingaperi.
24  Munorambirei makavanza chiso chenyu?Munokanganwirei kutambudzika kwedu nokudzvinyirirwa kwedu?
25  Nokuti mweya yedu yakakotamira kuguruva;Dumbu redu ranamatira pasi.
26  Simukai mutibatsireUye tidzikinurei nokuda kwomutsa wenyu worudo.
47  Imi marudzi ose, omberai maoko enyu.Shevedzerai kuna Mwari mukukunda nenzwi rokushevedzera kwokufara.
2  Nokuti Jehovha, Wokumusorosoro, anotyisa,NdiMambo mukuru panyika yose.
3  Achakunda marudzi achiaisa pasi peduNemapoka emarudzi achiaisa pasi petsoka dzedu.
4  Achatisarudzira nhaka yedu,Uyo Jakobho anodada naye, waakada. Sera.
5  Mwari akakwira nokushevedzera nomufaro,Jehovha akakwira nokurira kwehwamanda.
6  Imbirai Mwari, imbai.Imbirai Mambo wedu, imbai.
7  Nokuti Mwari ndiMambo wenyika yose;Imbai, muchiita nokungwara.
8  Mwari ava mambo wemarudzi.Mwari akagara pachigaro chake chitsvene.
9  Vanokudzwa vemarudzi vaungana,Pamwe chete nevanhu vaMwari waAbrahamu.Nokuti nhoo dzenyika ndedzaMwari.Iye akakwira kunzvimbo yakakwirira kwazvo.
88  Haiwa Jehovha, Mwari woruponeso rwangu,Ndakachema masikati,Uyewo usiku ndiri pamberi penyu.
2  Munyengetero wangu uchauya pamberi penyu.Rerekai nzeve yenyu munzwe kuchema kwangu kwokuteterera.
3  Nokuti mweya wangu wawana matambudziko akakwana,Upenyu hwangu hwasvika kuSheori.
4  Ndinoverengwa pamwe chete nevaya vari kuburukira mugomba;Ndava somurume asina simba,
5  Akasunungurwa pane vakafa,Sevanhu vakaurayiwa varere mumakuva,Vamusina kuyeukazveUye vakabviswa paruoko rwenyu runobatsira.
6  Makandiisa mugomba rakadzikadzika,Munzvimbo dzine rima, mugomba guru rakadzikadzika.
7  Hasha dzenyu dzakazvikanda pandiri,Makanditambudza nemafungu enyu ose. Sera.
8  Makaisa vandinozivana navo kure neni;Makaita kuti ndive chinhu chinosemesa kwazvo kwavari.Ndakavharirwa uye handigoni kubuda.
9  Ziso rangu raneta nokuda kwokutambudzika kwangu.Ndakashevedzera kwamuri, haiwa Jehovha, zuva rose;Ndakatambanudzira zvanza zvangu kwamuri.
10  Muchaitira vaya vakafa chishamiso here?Kana kuti vaya vasina simba vari murufu vachamuka here,Vachakurumbidzai here? Sera.
11  Mutsa wenyu worudo uchaziviswa muguva,Uye kutendeka kwenyu munzvimbo yokuparadzwa here?
12  Chishamiso chamuchaita chichazivikanwa murima,Kana kuti kururama kwenyu munyika yokukanganwa here?
13  Asi ini ndakachemera kuti ndibatsirwe nemi, haiwa Jehovha,Munyengetero wangu unoramba uchiuya pamberi penyu mangwanani.
14  Haiwa Jehovha, munorasireiko mweya wangu?Munorambireiko makandivanzira chiso chenyu?
15  Ndakatambudzika kubvira ndichiri mukomana kusvikira iye zvino pandave kuda kufa;Ndakatambura kwazvo nezvinhu zvinotyisa zvakabva kwamuri.
16  Kutsamwa kwenyu kukuru kwakapfuura nepamusoro pangu;Kuvhundutsa kunobva kwamuri kwakaita kuti ndinyarare.
17  Zvakandikomba semvura zuva rose;Zvakandipoteredza kwose panguva imwe chete.
18  Makaisa shamwari nehama kure neni;Vandinozivana navo inzvimbo ine rima.
48  Jehovha mukuru uye anofanira kurumbidzwa kwazvoMuguta raMwari wedu, imo mugomo rake dzvene.
2  Rakanaka nokuti rakakwirira, iro mufaro mukuru wenyika yose,Ndizvo zvakaita Gomo reZiyoni riri kumativi ari kure okuchamhembe,Taundi raMambo Mukuru.
3  Mwari akazivikanwa senzvimbo yakakwirira yakachengeteka mushongwe dzaro dzokugara.
4  Nokuti, tarirai! madzimambo akasangana aita zvokurangana,Akapfuura ari pamwe chete.
5  Iwo akaona; naizvozvo akashamiswa.Akanetseka, akamhanyiswa avhundutswa.
6  Akabatwa nokudedera ari ikoko,Nemarwadzo okusununguka akaita seaya omukadzi ari kusununguka.
7  Munoparadza ngarava dzokuTashishi nemhepo yokumabvazuva.
8  Takaona zvakaita sokunzwa kwatanga tangoitaMuguta raJehovha wemauto, muguta raMwari wedu.Mwari acharisimbisa kwazvo nokusingagumi. Sera.
9  Haiwa Mwari, takafungisisa nezvomutsa wenyu worudoTiri mutemberi yenyu.
10  Haiwa Mwari, kurumbidzwa kwenyu kwakangofanana nezita renyuKusvikira kumiganhu yenyika.Ruoko rwenyu rworudyi rwakazara kururama.
11  Gomo reZiyoni ngarifare,Mataundi ari pasi peJudha ngaafare, nokuda kwezvamakatonga.
12  Forai muchitenderera Ziyoni, muripoterere,Verengai shongwe dzaro.
13  Isai mwoyo yenyu parusvingo rwaro runodzivirira.Ongororai shongwe dzaro dzokugara,Kuti muzvirondedzere kuchizvarwa chomunguva yemberi.
14  Nokuti Mwari uyu ndiye Mwari wedu nokusingagumi, kunyange nokusingaperi.Iye achatitungamirira kusvikira tafa.
59  Ndinunurei pavavengi vangu, haiwa Mwari wangu;Ndidzivirirei pane vaya vari kundimukira.
2  Ndinunurei pavanhu vanoita zvinhu zvinokuvadza,Ndiponesei pavarume vane mhosva yeropa.
3  Nokuti tarirai! vakavandira mweya wangu;Vakasimba vanondirwisa,Ini ndisina kumukira, uyewo ndisina kana chivi chandakaita, haiwa Jehovha.
4  Kunyange ndisina kukanganisa, vanomhanya vozvigadzirira.Mukai pandinoshevedzera muone.
5  Haiwa Jehovha Mwari wemauto, imi ndimi Mwari waIsraeri.Mukai mufunge nezvemarudzi ose.Musanzwira nyasha chero vatengesi vapi zvavo vanoita zvinhu zvinokuvadza. Sera.
6  Vanoramba vachidzoka manheru;Vanoramba vachihukura sembwa uye vanopoterera guta rose.
7  Tarirai! Vanopupuma nemiromo yavo;Mapakatwa ari pamiromo yavo,Nokuti ndiani akateerera?
8  Asi imi, haiwa Jehovha, muchavaseka;Muchanyomba marudzi ose.
9  Haiwa imi Simba rangu, ndicharamba ndakakumirirai;Nokuti Mwari ndiye nzvimbo yangu yakakwirira yakachengeteka.
10  Mwari anondiitira mutsa worudo achandigamuchira;Mwari achaita kuti nditarire vavengi vangu.
11  Musavauraya, kuti vanhu vangu varege kukanganwa.Vadzungairisei nesimba renyu,Vawisirei pasi, haiwa nhoo yedu Jehovha,
12  Nokuda kwechivi chomuromo wavo, iro shoko remiromo yavo;Ngavabatwe mukudada kwavo,Kunyange nokuda kwokutuka nounyengeri zvavanodzokorora.
13  Vaparadzei makatsamwa;Vaparadzei, kuti varege kuvapo;Ngavazive kuti Mwari ari kutonga pakati paJakobho kusvikira kumigumo yenyika. Sera.
14  Ngavadzoke manheru;Ngavahukure sembwa, vapoterere guta rose.
15  Ivavo ngavadzungaire vachitsvaka chokudya;Ngavarege kuguta uye ngavarege kurara usiku hwose.
16  Asi ini ndichaimba nezvesimba renyu,Mangwanani ndichataura ndichifara nezvomutsa wenyu worudo.Nokuti makava nzvimbo yakakwirira yakachengeteka kwandiriNenzvimbo yokuti nditizire pazuva rokutambudzika kwangu.
17  Haiwa imi Simba rangu, ndichakuimbirai,Nokuti Mwari ndiye nzvimbo yangu yakakwirira yakachengeteka, Mwari anondiitira mutsa worudo.
107  Haiwa, ongai Jehovha, nokuti akanaka;Nokuti mutsa wake worudo unogara nokusingagumi.
2  Vakanunurwa naJehovha ngavataure saizvozvo,Vaakanunura muruoko rwemhandu,
3  Vaakaunganidza kubva munyika zhinji,Kubva kunobuda zuva uye kubva kumavirazuva,Kubva kuchamhembe uye kubva kumaodzanyemba.
4  Vakadzungaira vari murenje, vari mugwenga;Havana kuwana nzira inoenda kuguta ravaigona kugara.
5  Vaiva nenzara, uyewo vaiva nenyota;Mweya yavo yaiva mukati mavo yakatanga kupera simba.
6  Vakaramba vachichema kuna Jehovha pakutambudzika kwavo;Iye akavanunura munhamo dzavo,
7  Akaita kuti vafambe munzira yakarurama,Kuti vasvike kuguta ravaigona kugara.
8  Haiwa, vanhu ngavaonge Jehovha nokuda kwomutsa wake worudoUye nokuda kwemabasa ake anoshamisa aakaitira vanakomana vevanhu.
9  Nokuti akagutsa mweya une nyota;Akazadza mweya une nzara nezvinhu zvakanaka.
10  Paiva nevaya vaigara murima nomuzarima,Vasungwa vaitambudzika uye vakanga vakasungwa nesimbi.
11  Nokuti vakanga vapandukira mashoko aMwari;Vakanga vasina kuremekedza zano reWokumusorosoro.
12  Naizvozvo akakunda mwoyo yavo nokunetseka;Vakagumburwa, asi hapana akanga achivabatsira.
13  Vakatanga kushevedzera kuna Jehovha kuti vabatsirwe pakutambudzika kwavo;Iye akavaponesa panhamo dzavo sezvaaigara achiita.
14  Akavabudisa murima nomuzarima,Akatodambura zvisungo zvavo.
15  Haiwa, vanhu ngavaonge Jehovha nokuda kwomutsa wake worudoUye nokuda kwemabasa ake anoshamisa aakaitira vanakomana vevanhu.
16  Nokuti akatyora masuo emhangura,Uye akatemawo mizariro yesimbi.
17  Vaya vaiva mapenzi, nokuda kwenzira yavo yokudarikaUye nokuda kwokukanganisa kwavo, vakazozvitambudza.
18  Mweya yavo yakatosema zvokudya zvemarudzi ose,Vakanga vava kusvika pamagedhi orufu.
19  Vakatanga kushevedzera kuna Jehovha kuti vabatsirwe pakutambudzika kwavo;Iye akavaponesa munhamo dzavo sezvaaigara achiita.
20  Akatuma shoko rake, akavaporesa,Akavapukunyutsa mumakomba avo.
21  Haiwa, vanhu ngavaonge Jehovha nokuda kwomutsa wake worudoUye nokuda kwemabasa ake anoshamisa aakaitira vanakomana vevanhu.
22  Ngavape zvibayiro zvokuonga,Vazivise mabasa ake vachishevedzera nomufaro.
23  Vaya vanoburukira kugungwa vari mungarava,Vachiita bhizimisi pamusoro pemvura zhinji,
24  Ndivo vakaona mabasa aJehovhaNemabasa ake anoshamisa munzvimbo dzakadzika;
25  Matauriro aanoita shoko racho omutsa dutu guru,Zvokuti rinosimudza mafungu aro.
26  Vanokwira kudenga,Vanoburukira kunzvimbo dziri pasi.Mweya yavo inopera simba nokuda kwedambudziko.
27  Vanodzedzereka nokutatarika somunhu akadhakwa,Uchenjeri hwavo hwose hunovhiringidzika.
28  Vanotanga kuchema kuna Jehovha vachitambudzika,Iye anovabudisa munhamo dzavo.
29  Anodzikamisa dutu remhepo,Zvokuti mafungu egungwa anonyarara.
30  Vanofara nokuti aya adzikama,Uye iye anovatungamirira kunzvimbo yakachengeteka yavanofarira.
31  Haiwa, vanhu ngavaonge Jehovha nokuda kwomutsa wake worudoUye nokuda kwemabasa ake anoshamisa aakaitira vanakomana vevanhu.
32  Ngavamurumbidze vari muungano yevanhu;Ngavamurumbidze vari panzvimbo inogara varume vakwegura.
33  Anochinja nzizi kuti dzive renje,Nenzvimbo dzine mvura inofashukira kuti dzive nyika yakaoma,
34  Nyika inobereka kuva nyika ine munyu,Nokuda kwokuipa kwevaya vanogara mairi.
35  Anochinja renje kuti rive dziva remvura rine tsanga zhinji,Nenyika yenzvimbo isina mvura kuti ive nzvimbo ine mvura inofashukira.
36  Anoita kuti vane nzara vagare ikoko,Zvokuti vanosimbisa guta ravanogona kugara.
37  Vanodyara minda nokusima minda yemizambiringa,Kuti ibereke zvirimwa zvizhinji.
38  Anovakomborera zvokuti zvinova zvizhinji kwazvo;Haaiti kuti zvipfuwo zvavo zvive zvishoma.
39  Zvakare zvinova zvishoma zvoti hwatata pasiNokuda kwokumanikidzwa, dambudziko neshungu.
40  Ari kudurura kuzvidzwa pamusoro pevanokudzwa,Zvokuti anovadzungairisa munzvimbo isina chinhu, musina nzira.
41  Asi anodzivirira murombo pakutambudzikaUye anomuchinja kuti ave mhuri seboka rezvipfuwo.
42  Vakarurama vanozviona vofara;Asi kusarurama kwose kuchavhara muromo wakwo.
43  Ndiani akachenjera? Iye achaona zvinhu izvi,Ofungisisa mabasa aJehovha omutsa worudo.
74  Haiwa Mwari, makatirasirei nokusingaperi?Hasha dzenyu dzinorambirei dzichipfungairira makwai emafuro enyu?
2  Yeukai ungano yenyu yamakawana kare kare,Dzinza ramakadzikinura kuti rive nhaka yenyu,Iri Gomo reZiyoni ramakagara mariri.
3  Simudzirai tsoka dzenyu kune zvakaparadzwa zvichange zviripo kwenguva refu.Muvengi akabata zvinhu zvose zviri munzvimbo tsvene nenzira yakaipa.
4  Vaya vanokuvengai vakadzvova vari pakati penzvimbo yenyu yokuunganira.Vakaisa mireza yavo kuti zvive zviratidzo.
5  Mumwe munhu ane mukurumbira wakaipa pakuti akafanana nouya anosimudzira denhere remiti matemo.
6  Zvino zvakanyorwa zvayo, zvose zvazvo, vanozvibvisa nebheura uye nematanda ane miromo yesimbi.
7  Vakakanda nzvimbo yenyu tsvene mumoto.Vakasvibisa tebhenekeri yezita renyu nokuikanda pasi chaipo.
8  Ivo nevana vavo, vakataura pamwe chete mumwoyo mavo vachiti:“Nzvimbo dzose dzokuunganira dzaMwari dzinofanira kupiswa munyika yacho.”
9  Hatina kuona zviratidzo zvedu; hapasisina muprofita,Uye hapana watiinaye anoziva kuti kusvikira rini.
10  Haiwa Mwari, mhandu icharamba ichizvidza kusvikira rini?Muvengi acharamba asingaremekedzi zita renyu nokusingaperi here?
11  Munorambirei makadzosa ruoko rwenyu, irwo ruoko rwenyu rworudyi,Rwamakabvisa pachipfuva chenyu kuti tipedzwe?
12  Asi Mwari ndiye Mambo wangu kubvira kare kare,Ndiye anoita kuponesa kukuru pakati penyika.
13  Imi makanyandura gungwa nesimba renyu;Makaputsa misoro yemazimhuka omugungwa ari mumvura.
14  Imi makapwanya misoro yeRevhiatani.Makaipa vanhu kuti ive zvokudya, ivo vaya vaigara munzvimbo dzisina mvura.
15  Ndimi makatsemura chitubu norukova;Imi makaomesa nzizi dzinogara dzichiyerera.
16  Masikati ndeenyu; nousikuwo ndohwenyu.Imi ndimi makagadzira chinovheneka, iro zuva.
17  Ndimi makaisa miganhu yose yenyika;Zhizha nechando—ndimi makazviita.
18  Yeukai izvi: Muvengi akuzvidzai, haiwa Jehovha,Rudzi rwemapenzi haruna kuremekedza zita renyu.
19  Musapa mhuka yomusango mweya wegukutiwa renyu.Musakanganwa upenyu hwevanotambudzika venyu nokusingaperi.
20  Tarirai sungano,Nokuti nzvimbo dzine rima dzenyika dzazara nenzvimbo dzokugara dzine chisimba.
21  Haiwa, iye akadzvinyirirwa ngaarege kudzoka anyadziswa.Munhu anotambudzika nomurombo ngavarumbidze zita renyu.
22  Simukai, haiwa Mwari, mureverere mhosva yenyu.Yeukai kuzvidzwa kwamunoitwa nebenzi zuva rose.
23  Musakanganwa inzwi revaya vanokuvengai.Ruzha rwevaya vari kukumukirai ruri kukwira nguva dzose.
5  Teererai mashoko angu, haiwa Jehovha;Fungai nezvokugomera kwangu.
2  Teererai inzwi rokuchemera kwangu kubatsirwa,Haiwa imi Mambo wangu naMwari wangu, nokuti ndinonyengetera kwamuri.
3  Haiwa Jehovha, mangwanani muchanzwa inzwi rangu;Mangwanani ndichataura nemi ndorindira.
4  Nokuti hamusi Mwari anofarira zvakaipa;Hapana munhu akaipa angagara nemi kwenguva chero ipi zvayo.
5  Hapana vanozvirumbidza vangamira pamberi penyu.Munovenga vose vaya vanoita zvinhu zvinokuvadza;
6  Muchaparadza vaya vanoreva nhema.Jehovha anosema munhu anoteura ropa neanonyengera.
7  Asi nokuda kwoukuru hwomutsa wenyu worudoNdichapinda mumba menyu,Ndichakotama ndakatarira kutemberi yenyu tsvene ndichikutyai.
8  Haiwa Jehovha, nditungamirirei mukururama kwenyu nokuda kwevanondivenga;Itai kuti nzira yenyu ive yakati chechetere pamberi pangu.
9  Nokuti mumuromo mavo hamuna chinhu chakavimbika;Mukati mavo inongova nhamo.Huro dzavo iguva rakavhurika;Vanoshandisa rurimi runonyengera.
10  Mwari achavati vane mhosva;Vachawa nokuda kwemazano avo.Ngavaparadzirwe nokuda kwokuwanda kwokudarika kwavo,Nokuti vakakupandukirai.
11  Asi vose vanopotera kwamuri vachafara;Vachashevedzera nomufaro nokusingagumi.Muchavavharidzira,Uye vaya vanoda zita renyu vachakupembererai nomufaro.
12  Nokuti imi muchakomborera munhu wose akarurama, haiwa Jehovha;Muchavakomba nokuvafarira kwenyu sokunge nenhoo huru.
36  Kutaura kwokudarika kwomunhu akaipa kuri mukati momwoyo wake;Kutya Mwari hakusi pamberi pake.
2  Nokuti akanyanya kuzvinyengera mukuona kwakeKuti awane kukanganisa kwake kuitira kuti akuvenge.
3  Mashoko omuromo wake zvinhu zvinokuvadza uye ndeounyengeri;Haasisina njere dzokuti aite zvakanaka.
4  Anoramba achironga zvinhu zvinokuvadza ari pamubhedha wake.Anomira panzira isina kunaka.Haarambi zvakaipa.
5  Haiwa Jehovha, mutsa wenyu worudo uri kumatenga;Kutendeka kwenyu kunosvika kumakore.
6  Kururama kwenyu kwakaita semakomo aMwari;Zvamakatonga imvura zhinji yakadzika.Haiwa Jehovha, munoponesa munhu nemhuka.
7  Haiwa Mwari, mutsa wenyu worudo unokosha sei!Vanakomana vevanhu vanotizira mumumvuri wemapapiro enyu.
8  Vanonwa zvakakora zveimba yenyu zvakawanda;Munoita kuti vanwe murukova rwezvinhu zvenyu zvinofadza.
9  Nokuti kwamuri ndiko kune tsime roupenyu;Nechiedza chinobva kwamuri tinogona kuona chiedza.
10  Rambai muchiitira vaya vanokuzivai mutsa wenyu worudo,Muchiitira vaya vakarurama mumwoyo kururama kwenyu.
11  Haiwa, tsoka yokuzvikudza ngairege kuuya kuti izondirwisa;Ruoko rwevanhu vakaipa ngarurege kuita kuti ndive mudzungairi.
12  Vanoita zvinhu zvinokuvadza vakawira pasi ikoko;Vakawisirwa pasi, uye havana kukwanisa kumuka.
79  Haiwa Mwari, marudzi akapinda munhaka yenyu;Akasvibisa temberi yenyu tsvene;Akaita kuti Jerusarema rive murwi wezvakaparadzwa.
2  Akapa shiri dzokudenga zvitunha zvevashumiri venyu kuti zvive zvokudya zvadzo,Akapa mhuka dzesango nyama yevatsvene venyu.
3  Akadurura ropa ravo semvuraKumativi ose eJerusarema, uye hapana angavaviga.
4  Tava chinhu chinozvidzwa nevavakidzani vedu,Chinhu chinonyombwa nechinhu chinosekwa nevaya vakatipota.
5  Haiwa Jehovha, mucharamba makashatirwa kusvikira rini? Nokusingaperi here?Hasha dzenyu dzicharamba dzichibvira somoto kusvikira rini?
6  Dururirai hasha dzenyu pamarudzi asina kukuzivai,Uye paumambo husina kudana zita renyu.
7  Nokuti vakadya Jakobho,Uye vakaita kuti nzvimbo yake yaanogara ive dongo.
8  Musayeuka kukanganisa kwemadzitateguru edu kuti mutirove.Kurumidzai! Ngoni dzenyu ngadzitigamuchire,Nokuti tava varombo kwazvo.
9  Tibatsirei, haiwa Mwari woruponeso rwedu,Nokuda kwokukudzwa kwezita renyu;Tinunurei mufukidze zvivi zvedu nokuda kwezita renyu.
10  Nei marudzi achifanira kuti: “Mwari wavo ari kupi?”Isu tichizviona, marudzi ngaaziveNezvokutsiviwa kweropa revashumiri venyu rakateurwa.
11  Kugomera kwomusungwa ngakuuye pamberi penyu.Chengetedzai vaya vakatemerwa kufa maererano noukuru hworuoko rwenyu.
12  Ripai vavakidzani vedu kanomwe pachipfuva chavoKuzvidza kwavo kwavakakuzvidzai nako, haiwa Jehovha.
13  Asi isu vanhu venyu nemakwai emafuro enyu,Tichakuongai nokusingagumi;Tichazivisa kurumbidzwa kwenyu kwezvizvarwa nezvizvarwa.
150  Rumbidzai Jah!Rumbidzai Mwari ari munzvimbo yake tsvene.Murumbidzei ari munzvimbo huru yesimba rake.
2  Murumbidzei nokuda kwemabasa ake esimba.Murumbidzei zvinoenderana noukuru hwake.
3  Murumbidzei muchiridza hwamanda.Murumbidzei nechiridzwa chine tambo norudimbwa.
4  Murumbidzei negandira nokutamba muchitenderera.Murumbidzei netambo dzezviridzwa nomutopota.
5  Murumbidzei nemakwakwakwa esimbi anorira zvinonakidza.Murumbidzei nemakwakwakwa esimbi anorira.
6  Chinhu chose chinofema—ngachirumbidze Jah.Rumbidzai Jah!
75  Tinokuongai, haiwa Mwari; tinokuongai,Zita renyu riri pedyo.Vanhu vanofanira kuzivisa mabasa enyu anoshamisa.
2  “Nokuti ndakatara nguva;Ini ndakatanga kutonga nokururama.
3  Nyika nevagari vayo vose zvichinyungudutswa,Ndini ndakagadzirisa mbiru dzayo.” Sera.
4  Ndakati kumapenzi: “Musaita zvoupenzi,”Uye kune vakaipa: “Musakwidziridza nyanga.
5  Musakwidziridzira nyanga yenyu kumusoro.Musataura nomutsipa unozvitutumadza.
6  Nokuti kumabvazuva kana kumavirira,Kana kumaodzanyemba, hakusi iko kunobva kukwidziridzwa.
7  Nokuti Mwari ndiye mutongi.Anoderedza uyu, okwidziridza uyo.
8  Nokuti muruoko rwaJehovha mune kapu,Uye waini yacho iri kupupuma, izere nezvakasanganiswa.Achadurura masese ayo achibva mairi;Vakaipa vose vepanyika vachaasvina, vonwa.”
9  Asi ini ndichazivisa nezvazvo nokusingagumi;Ndichaimbira Mwari waJakobho rwiyo.
10  “Ndichagura nyanga dzose dzevakaipa.”Nyanga dzevakarurama dzichakwidziridzwa.
61  Haiwa Mwari, inzwai kuchema kwangu kwokuteterera.Inzwai munyengetero wangu.
2  Ndichashevedzera kwamuri ndiri kumugumo wenyika, mwoyo wangu pauchashayiwa simba.Nditungamirirei padombo rakakwirira kundipfuura.
3  Nokuti muri nzvimbo yangu yokupotera,Shongwe yakasimba pandinonangana nomuvengi.
4  Ndichava mueni mutende renyu nokusingagumi;Ndichapotera munzvimbo yokuvanda yemapapiro enyu. Sera.
5  Nokuti imi, haiwa Mwari, makateerera mhiko dzangu.Makandipa nhaka yevaya vanotya zita renyu.
6  Muchawedzera mamwe mazuva pamazuva amambo;Makore ake achaenzana neezvizvarwa nezvizvarwa.
7  Achagara pamberi paMwari nokusingagumi;Haiwa mupei mutsa worudo nechokwadi, kuti izvi zvimuchengetedze.
8  Naizvozvo ndichaimbira zita renyu nokusingaperi,Kuti ndiripe mhiko dzangu zuva nezuva.
103  Rumbidza Jehovha, haiwa mweya wangu,Kunyange zvose zviri mukati mangu, ngazvirumbidze zita rake dzvene.
2  Rumbidza Jehovha, haiwa mweya wangu,Urege kukanganwa zvose zvaakaita,
3  Iye anokanganwira kukanganisa kwako kwose,Anoporesa matenda ako ose,
4  Anonunura upenyu hwako mugomba,Anokupfekedza korona yomutsa worudo nengoni,
5  Anogutsa upenyu hwako hwose nezvakanaka;Uduku hwako hunoramba huchizvimutsidzira sohuya hwegondo.
6  Jehovha ari kuita mabasa akaruramaUye ari kuita zvaakatonga nokuda kwavose vaya vari kubiridzirwa.
7  Akazivisa Mosesi nzira dzake,Uye akazivisa vanakomana vaIsraeri zvaakaita.
8  Jehovha ane ngoni nenyasha,Anononoka kutsamwa uye azere nomutsa worudo.
9  Haazorambi achiwanira mhosva nguva dzose,Uyewo haazorambi akatsamwa nokusingagumi.
10  Haana kumbotiitira maererano nezvivi zvedu;Uyewo haana kutiitira zvatakafanirwa nazvo maererano nokukanganisa kwedu.
11  Nokuti sokukwirira kwakaita matenga kupfuura nyika,Ndizvo zvakaita ukuru hwomutsa wake worudo kune vaya vanomutya.
12  Sokuva kure kwakaita kunobuda zuva kubva kumavirira,Saizvozvowo akaisa kudarika kwedu kure nesu.
13  Sezvinoita baba vanonzwira ngoni vanakomana vavo,Jehovha akanzwira ngoni vaya vanomutya.
14  Nokuti iye anonyatsoziva maumbirwo atakaitwa,Achiyeuka kuti tiri guruva.
15  Kana ari munhuwo zvake, mazuva ake akaita seaya ouswa hwakasvibirira;Anotumbuka sezvinoita ruva romusango.
16  Nokuti kana mhepo ikangopfuura nepamusoro paro, harizovipo;Nzvimbo yaro haizorizivizve.
17  Asi mutsa worudo waJehovha uripo kubvira narini kusvikira nariniKune vaya vanomutya,Kururama kwake kuripo kusvikira kuvanakomana vevanakomana,
18  Kune vaya vanochengeta sungano yakeNokune vaya vanoyeuka mirayiro yake kuti vaiite.
19  Jehovha akasimbisa kwazvo chigaro chake mumatenga;Umambo hwake hunodzora zvinhu zvose.
20  Rumbidzai Jehovha, haiwa imi ngirozi dzake, dzine simba guru, dzinoita zvaanotaura,Nokuteerera inzwi reshoko rake.
21  Rumbidzai Jehovha, imi mose mauto ake,Imi vashumiri vake, vanoita kuda kwake.
22  Rumbidzai Jehovha, imi mose mabasa ake,Munzvimbo dzose dzaanodzora.Rumbidza Jehovha, haiwa mweya wangu.
41  Anofara munhu anofunga nezvomunhu akaderera;Jehovha achamupukunyutsa muzuva redambudziko.
2  Jehovha achamurinda omuchengetedza ari mupenyu.Iye achanzi anofara munyika;Uye hamungamuisi kumweya yevavengi vake.
3  Jehovha achamutsigira ari pamubhedha wourwere;Muchachinja mubhedha wake wose munguva yokurwara kwake.
4  Ini ndakati: “Haiwa Jehovha, ndinzwirei nyasha.Poresai mweya wangu, nokuti ndakakutadzirai.”
5  Vavengi vangu vanotaura zvakaipa pamusoro pangu vachiti:“Achafa rini, zita rake rinyatsoparara?”
6  Kana mumwe munhu akauya kuzondiona, mwoyo wake unoreva nhema;Anozviunganidzira chimwe chinhu chinokuvadza;Achabuda; achataura nezvazvo ari panze.
7  Vose vaya vanondivenga vanozevezerana nezvangu vakabatana;Vanoramba vachironga kundiitira chimwe chinhu chakaipa vachiti:
8  “Chinhu chisingabatsiri chinodururwa paari;Zvino zvaarara, haazomukizve.”
9  Uyewo munhu wandaiva norugare naye, wandaivimba naye,Aidya chingwa changu, andisimudzira chitsitsinho chake.
10  Asi imi, haiwa Jehovha, ndinzwirei nyasha muite kuti ndisimuke,Kuti ndivatsive.
11  Neizvi ndinoziva kuti mandifarira,Nokuti muvengi wangu haashevedzeri mukukunda pamusoro pangu.
12  Asi ini makanditsigira nokuda kwokuvimbika kwangu,Muchandiisa pamberi pechiso chenyu nokusingagumi.
13  Jehovha Mwari waIsraeri ngaarumbidzweNarini kusvikira narini.Ameni, Ameni.
15  Haiwa Jehovha, ndiani angava mueni mutende renyu?Ndiani angagara mugomo renyu dzvene?
2  Ndiye anofamba asina mhosva uye anoita zvakaruramaUye anotaura chokwadi mumwoyo make.
3  Iye anenge asina kuchera vamwe norurimi rwake.Anenge asina chakaipa chaakaitira shamwari yake,Anenge asina kuzvidza waanonyatsozivana naye.
4  Iye anoramba munhu wose anozvidzwa,Asi anokudza vaya vanotya Jehovha.Anoti kana apika, kunyange zvikazomuipira, haachinji.
5  Anenge asina kupa mari yake achizoreva mubereko,Anenge asina kutora pfumbamuromo yokupomera munhu asina mhosva.Munhu anoita zvinhu izvi haazombozununguswi.
80  Haiwa imi Mufudzi waIsraeri, teererai,Imi muri kutungamirira Josefa sezvinoitwa boka rezvipfuwo.Haiwa imi makagara pamakerubhi, penyai.
2  Mutsai simba renyu pamberi paEfremu naBhenjamini naManase,Muuye kuzotiponesa.
3  Haiwa Mwari, tidzosei;Penyesai chiso chenyu, kuti tiponeswe.
4  Haiwa Jehovha Mwari wemauto, mucharamba makatsamwira munyengetero wevanhu venyu kusvikira rini?
5  Makaita kuti vadye zvokudya zvemisodzi,Munoramba muchiita kuti vanwe misodzi mizhinji kwazvo.
6  Munoita kuti vavakidzani vedu vakakavadzane pamusoro pedu,Vavengi vedu vanoramba vachitinyomba pamadiro.
7  Haiwa Mwari wemauto, tidzosei;Penyesai chiso chenyu, kuti tiponeswe.
8  Makaita kuti muzambiringa ubve kuIjipiti.Makaramba muchidzinga marudzi, kuti muudyare.
9  Makaugadzirira nzvimbo, kuti udzike midzi, wozadza nyika.
10  Makomo akafukidzwa nomumvuri wawo,Uye misidhari yaMwari yakafukidzwa nematavi awo.
11  Zvishoma nezvishoma wakatandira matavi awo kusvikira kugungwa,Netumapazi twawo kusvikira kuRwizi.
12  Makaputsirei rusvingo rwawo rwematombo,Uye nei vose vanopfuura nomumugwagwa vakautanha?
13  Nguruve hono yomusango inoramba ichiudya,Uye mapoka makuru emhuka ari musango anoramba achiudya.
14  Haiwa Mwari wemauto, ndapota dzokai;Tarirai pasi muri kudenga, muone uye mutarisire muzambiringa uyu,
15  Nedzinde rakadyarwa noruoko rwenyu rworudyi,Mutarire mwanakomana wamakasimbisa nokuda kwenyu.
16  Iwo wakapiswa nomoto, ukaparadzwa.Ivo vanoparara nokutuka kwechiso chenyu.
17  Ruoko rwenyu ngaruve pamunhu wokuruoko rwenyu rworudyi,Pamwanakomana womunhu wamakazvisimbisira,
18  Uye hatizokufuratirii.Tichengetedzei tiri vapenyu, kuti tidane zita renyu.
19  Haiwa Jehovha Mwari wemauto, tidzosei;Penyesai chiso chenyu, kuti tiponeswe.
20  Jehovha ngaakupindurei muzuva rokutambudzika.Zita raMwari waJakobho ngarikudzivirirei.
2  Ngaatume rubatsiro rwenyu kubva munzvimbo tsvene,Akutsigirei ari muZiyoni.
3  Ngaayeuke zvipo zvenyu zvose zvinopiwa,Ngaagamuchire chinopiwa chenyu chinopiswa semafuta. Sera.
4  Ngaakupei zvinoenderana nomwoyo wenyu,Ngaaite zvose zvamakaronga.
5  Tichashevedzera tichifarira kuponesa kwenyu,Tichasimudza mireza yedu muzita raMwari wedu.Jehovha ngaaite zvose zvamunokumbira.
6  Zvino ndava kuziva kuti Jehovha anoponesa muzodziwa wake.Anomupindura ari kumatenga ake matsveneNemabasa esimba anoponesa oruoko rwake rworudyi.
7  Vamwe vanotaura nezvengoro uye vamwe nezvemabhiza,Asi isu tichataura nezvezita raJehovha Mwari wedu.
8  Ivo vaya vakaputsika uye vakawa;Asi isu takasimuka, kuti tidzorerwe.
9  Haiwa Jehovha, ponesai mambo!Iye achatipindura pazuva ratinoshevedzera.
99  Jehovha ava mambo. Marudzi ngaadedere.Iye agere pamakerubhi. Nyika ngaizununguke.
2  Jehovha mukuru muZiyoni,Uye ari kumusoro kwemarudzi ose.
3  Iwo ngaarumbidze zita renyu.Iguru uye rinotyisa, idzvene.
4  Iye akada kururamisira nesimba ramambo.Imi makasimbisa kururama.Makaruramisira uye makaita zvakarurama pakati paJakobho.
5  Kudzai Jehovha Mwari wedu, mumukotamire muri pachitsiko chetsoka dzake;Iye mutsvene.
6  Mosesi naAroni ndivo vaiva vamwe vevapristi vake,Samueri aiva mumwe wevaya vaidana zita rake.Vaishevedzera kuna Jehovha, uye iye airamba achivapindura.
7  Akaramba achitaura navo ari mushongwe yegore.Vakachengeta zviyeuchidzo zvake nomurau waakavapa.
8  Haiwa Jehovha Mwari wedu, imi makavapindura.Makava Mwari aivaregerera,Aitsiva mabasa avo aiva nomukurumbira wakaipa.
9  Kudzai Jehovha Mwari weduUye mukotamirei muri pagomo rake dzvene.Nokuti Jehovha Mwari wedu mutsvene.
68  Mwari ngaasimuke, vavengi vake ngavapararire,Vaya vanomuvenga kwazvo ngavamutize.
2  Vadzingei sokudzingwa kunoitwa utsi;Sokunyungudutswa kunoitwa namo nomoto,Vakaipa ngavaparare pamberi paMwari.
3  Asi vakarurama ngavafare,Ngavafare pamberi paMwari,Ngavapembere vachifara.
4  Imbirai Mwari, imbirai zita rake rwiyo;Imbirai rwiyo Iye anotasva nomumapani erenjeSaJah, iro zita rake; uye farai pamberi pake;
5  Baba venherera nomutongi wechirikadziNdiye Mwari ari munzvimbo yake tsvene yaanogara.
6  Mwari ari kuita kuti vaya vari voga vagare muimba;Ari kubudisa vasungwa kuti vabudirire zvizere.Asi vaya vakasindimara, vachagara munyika yakatsva.
7  Haiwa Mwari, pamakatungamirira vanhu venyu,Pamakafamba nomurenje—Sera—
8  Nyika yakazununguka,Denga rakadonhawo mvura nokuda kwaMwari;Sinai iri rakazununguswa naMwari, iye Mwari waIsraeri.
9  Haiwa Mwari, makaita kuti mvura zhinji itange kunaya;Nhaka yenyu, kunyange payakanga yapera simba—makaisimbisazve.
10  Mumusasa wenyu wematende—ivo vakagara mauri;Nokunaka kwenyu makaugadzirira vanotambudzika, haiwa Mwari.
11  Jehovha pachake anoti;Vakadzi vanozivisa mashoko akanaka iuto guru.
12  Kunyange madzimambo emauto anotiza, iwo anotiza.Asi uya anogara kumba, anowanawo mugove wezvakapambwa.
13  Kunyange zvazvo makaramba makarara pakati pematurunhuru omusasa,Pachava nemapapiro enjiva akafukidzwa nesirivhaMinhenga yayo yakafukidzwa nendarama yegirini yakada kuita yero.
14  Wemasimbaose paakaparadzira madzimambo aiva mairi achiaendesa kure,Chando chakatanga kunaya muZarimoni.
15  Nzvimbo ine makomo yeBhashani igomo raMwari;Nzvimbo ine makomo yeBhashani igomo rine misoro mizhinji.
16  Imi makomo ane misoro mizhinji, munorambirei makatarira muchiitira shanjeGomo iro Mwari akada kuti agare mariri?Chokwadi Jehovha achagara mariri nokusingaperi.
17  Ngoro dzehondo dzaMwari dzinosvika makumi ezviuru, zviuru nezviuru.Jehovha akabva kuSinai achienda munzvimbo tsvene.
18  Makakwira kumusoro;Makaenda nenhapwa;Makatora zvipo zviri varume,Chokwadi, kunyange vakasindimara, kuti vagare pakati pavo, haiwa Jah Mwari.
19  Jehovha ngaarumbidzwe, anotitakurira mutoro zuva nezuva,Iye Mwari wechokwadi woruponeso rwedu. Sera.
20  Kwatiri Mwari wechokwadi ndiMwari wemabasa okuponesa;Jehovha, Changamire Ishe ndiye ane nzira dzokubuda nadzo murufu.
21  Chokwadi Mwari achagura-gura misoro yevavengi vake,Nhongonya ine bvudzi yomusoro, yomunhu anofamba-famba aine mhosva.
22  Jehovha akati: “Ndichavadzosa kubva kuBhashani,Ndichavadzosa kubva munzvimbo dzakadzika dzegungwa,
23  Kuti mugeze tsoka yenyu muropa,Kuti rurimi rwembwa dzenyu ruve nomugove warwo pavavengi.”
24  Vakaona midungwe yevanhu venyu, haiwa Mwari,Midungwe yevanhu vaMwari wangu, iye Mambo wangu, ichipinda munzvimbo tsvene.
25  Vaimbi vakaenda pamberi, varidzi vezviridzwa zvine tambo vari shure kwavo;Vasikana vaiva pakati pavo vachiridza makandira.
26  Rumbidzai Mwari pakati pemapoka evanhu vakaungana,Jehovha, haiwa imi Tsime raIsraeri.
27  Bhenjamini muduku ari kuvakunda,Machinda aJudha neboka rawo revanhu vanoshevedzera,Nemachinda aZebhuruni, nemachinda aNaftari.
28  Mwari wako akarayira simba rako.Ratidzai simba, haiwa Mwari, imi mune zvamakatiitira.
29  Nokuda kwetemberi yenyu iri kuJerusarema,Madzimambo achakuunzirai zvipo.
30  Tukai chikara chomutsanga, nzombe dzakaungana,Pamwe chete nemhuru dzemarudzi, imwe neimwe ichitsika-tsika sirivha.Iye akaparadzira marudzi anofarira kurwa.
31  Zvinhu zvakagadzirwa nemhangura yakasanganiswa nedzimwe simbi zvichabva kuIjipiti;Kushi ichakurumidza kutambanudza maoko ayo kuna Mwari iine zvipo.
32  Haiwa imi umambo hwenyika, imbirai Mwari,Imbirai Jehovha rwiyo—Sera—
33  Imbirai Iye akatasva denga rematenga ekare.Tarirai! Iye anotaura nenzwi rake, inzwi rine simba.
34  Itii Mwari ane simba.Ukuru hwake huri pamusoro paIsraeri uye simba rake riri mumakore.
35  Mwari anotyisa ari munzvimbo yake tsvene huru.Iye ndiMwari waIsraeri, anopa simba, anotoita kuti vanhu vagwinye.Mwari ngaarumbidzwe.
105  Ongai Jehovha, danai zita rake,Zivisai mabasa ake pakati pemarudzi.
2  Muimbirei, muimbirei rwiyo,Fungisisai mabasa ake ose anoshamisa.
3  Zvirumbidzei nokuda kwezita rake dzvene.Mwoyo yevaya vari kutsvaka Jehovha ngaifare.
4  Tsvakai Jehovha nesimba rake.Tsvakai kunzwirwa nyasha naye nguva dzose.
5  Yeukai mabasa ake anoshamisa aakaita,Zvishamiso zvake nezvaakatonga nomuromo wake,
6  Haiwa imi vana vomushumiri wake Abrahamu,Imi vanakomana vaJakobho, vaakasarudza.
7  Iye ndiJehovha Mwari wedu.Zvaakatonga zviri munyika yose.
8  Akayeuka sungano yake nokusingagumi,Shoko raakarayira zvizvarwa zvine chiuru,
9  Sungano yaakaita naAbrahamu,Nemhiko yake yaakaita kuna Isaka,
10  Iyo mhiko yaakaita kuti irambe iripo somurau kunyange kuna Jakobho,Sesungano inogara nokusingagumi kunyange kuna Israeri,
11  Achiti: “Ndichakupa nyika yeKenaniKuti ive mugove wenhaka yako.”
12  Izvi zvakaitika pavakanga vari vashomanana,Chokwadi, pavakanga vari vashomanana, uye vari vatorwa mairi.
13  Vakaramba vachifamba-famba vachibva kune rumwe rudzi vachienda kune rumwe rudzi,Vachibva kune humwe umambo vachienda kune vamwe vanhu.
14  Haana kubvumira kuti chero munhu upi zvake avabiridzire,Asi akatsiura madzimambo nokuda kwavo,
15  Achiti: “Musabata vazodziwa vangu,Musaitira vaprofita vangu chinhu chakaipa.”
16  Akarayira kuti nzara iuye panyika;Akatyora tsvimbo dzose dzaiiswa zvingwa zvakaita serin’i.
17  Akatuma mumwe murume pamberi pavoIye Josefa, akatengeswa kuti ave muranda.
18  Vakarwadzisa tsoka dzake nezvisungo zvomumakumbo,Vakasunga mweya wake nesimbi;
19  Kusvikira nguva yakauya shoko rake,Zvakataurwa naJehovha zvakamunatsa.
20  Mambo akatuma shoko kuti amusunungure,Iye mutongi wemarudzi, kuti amusunungure.
21  Akamugadza kuti ave tenzi weimba yakeUye kuti ave mutongi wepfuma yake yose,
22  Kuti asunge machinda ake sezvaidiwa nomweya wakeUye kuti adzidzise varume vakwegura uchenjeri.
23  Israeri akapinda muIjipiti,Jakobho akagara ari mutorwa munyika yaHamu.
24  Akaramba achiita kuti vanhu vake vabereke kwazvo,Zvishoma nezvishoma akaita kuti vave nesimba kupfuura mhandu dzavo.
25  Akarega mwoyo yavo ichichinja kuti vavenge vanhu vake,Kuti vanyengere vashumiri vake.
26  Akatuma mushumiri wake Mosesi,NaAroni waakanga asarudza.
27  Vakavaratidza zviratidzo zvake,Nezvishamiso munyika yaHamu.
28  Akatuma rima akaita kuti kusvibe;Havana kupandukira mashoko ake.
29  Akachinja mvura yavo ikava ropa,Akauraya hove dzavo.
30  Nyika yavo yakazara nematatya,Mudzimba dzomukati dzemadzimambo avo.
31  Akarayira kuti mbuo dziuye,Unyunyu huuye munharaunda dzavo dzose.
32  Akaita kuti mvura yavo zhinji ive chimvuramabwe,Moto une mirazvo panyika yavo.
33  Akarova mizambiringa yavo nemionde yavoUye akatyora miti yomunharaunda yavo.
34  Akarayira kuti mhashu dziuye,Mhashu dzorumwewo rudzi dzisingaverengeki.
35  Dzakadya zvinomera zvose zvaiva munyika yavo;Dzakadyawo zvibereko zvenyika yavo.
36  Akauraya matangwe ose omunyika yavo,Iko kutanga kwesimba ravo rokubereka.
37  Akavabudisa vaine sirivha nendarama;Hapana aigumburwa pamadzinza ake.
38  Vanhu veIjipiti vakafara ivo pavakabuda,Nokuti vakanga vava kuvatya.
39  Akavaisira gore kuti rivavharidzire,Nomoto kuti uvape chiedza usiku.
40  Vakakumbira, akavapa zvihuta,Uye akaramba achivagutsa nechingwa chaibva kudenga.
41  Akavhura dombo, mvura ikatanga kubuda;Iyi yakayerera ichienda nomunzvimbo dzisina mvura sorwizi.
42  Nokuti akayeuka shoko rake dzvene raakataura kumushumiri wake Abrahamu.
43  Naizvozvo akabudisa vanhu vake vachipembera nomufaro,Ivo vanhu vake vaakasarudza vachishevedzera nokufara.
44  Zvishoma nezvishoma akavapa nyika dzemamwe marudzi,Vakaramba vachitora zvakashandirwa zvakaoma nemapoka emarudzi kuti zvive zvavo,
45  Kuti vachengete mirau yakeNokuchengeta mitemo yake.Rumbidzai Jah!
1  Anofara munhu asingafambi maererano nezano revakaipa,Asingamiri munzira yevatadzi,Asingagari pachigaro chevaseki.
2  Asi anofarira mutemo waJehovha,Anoverenga mutemo wake nenzwi riri pasi masikati nousiku.
3  Achava somuti wakadyarwa pedyo nehova dzemvura,Unobereka michero yawo mumwaka wawoUye une mashizha asingasvavi,Uye zvose zvaanoita zvichabudirira.
4  Vakaipa havana kudaro,Asi vakaita sehundi inopeperetswa nemhepo.
5  Ndokusaka vakaipa vasingazomiri pakutongwa,Nevatadzi vasingazomiriwo muungano yevakarurama.
6  Nokuti Jehovha anoziva nzira yevakarurama,Asi nzira yevakaipa ichaparara.
118  Ongai Jehovha, nokuti akanaka;Nokuti mutsa wake worudo unogara nokusingagumi.
2  Zvino Israeri ngaati:“Nokuti mutsa wake worudo unogara nokusingagumi.”
3  Zvino vaya veimba yaAroni ngavati:“Nokuti mutsa wake worudo unogara nokusingagumi.”
4  Zvino vaya vanotya Jehovha ngavati:“Nokuti mutsa wake worudo unogara nokusingagumi.”
5  Ndakadana Jah ndichitambudzika;Jah akapindura, akandiisa munzvimbo yakakura.
6  Jehovha ari kurutivi rwangu; handizotyi.Munhu wepanyika angandiitei?
7  Jehovha ari kurutivi rwangu pakati pevaya vanondibatsira,Zvokuti ndichaona vaya vanondivenga vari pasi.
8  Zviri nani kupotera kuna JehovhaPane kuvimba nomunhu wepanyika.
9  Zviri nani kupotera kuna JehovhaPane kuvimba nevanokudzwa.
10  Marudzi ose akandikomba.Ndakaramba ndichiadzivisa ndichishandisa zita raJehovha.
11  Akandikomba, chokwadi, akaita kuti ini ndikombwe.Ndakaramba ndichiadzivisa ndichishandisa zita raJehovha.
12  Iwo akandikomba sezvinoita nyuchi;Akadzimwa somoto wemakwenzi eminzwa.Ndakaramba ndichiadzivisa ndichishandisa zita raJehovha.
13  Iwe wakandisunda nesimba kuti ndiwire pasi,Asi Jehovha akandibatsira.
14  Jah ndiye anondidzivirira uye ndiye simba rangu,Anova ruponeso rwangu.
15  Inzwi rokushevedzera kwokufara noruponesoRiri mumatende evakarurama.Ruoko rworudyi rwaJehovha ruri kuratidza simba.
16  Ruoko rworudyi rwaJehovha ruri kukwidziridzwa;Ruoko rworudyi rwaJehovha ruri kuratidza simba.
17  Handizofi, asi ndicharamba ndichirarama,Kuti ndizivise mabasa aJah.
18  Jah akandiruramisa zvinorwadza,Asi haana kundiisa kurufu.
19  Imi ndivhurirei magedhi okururama.Ndichapinda nepaari; ndicharumbidza Jah.
20  Iri ndiro gedhi raJehovha.Vakarurama vachapinda nepariri.
21  Ndichakurumbidzai, nokuti makandipinduraUye makava ruponeso rwangu.
22  Dombo rakarambwa nevavakiRazova musoro wekona.
23  Iri rakabva kuna Jehovha;Rinoshamisa mumaziso edu.
24  Iri ndiro zuva rakaitwa naJehovha;Tichafara nokufarisisa mariri.
25  Aa, zvino, Jehovha, ndapota ponesai!Aa, zvino, Jehovha, ndapota itai kuti zvibudirire!
26  Ngaakomborerwe Iye anouya nomuzita raJehovha;Takakukomborerai tiri mumba maJehovha.
27  Jehovha ndiye Mwari,Uye anotipa chiedza.Haiwa, imi vanhu shongedzai nematavi mudungwe wevanhu vanofamba pamutambo,Kusvikira kunyanga dzeatari.
28  Ndimi Mwari wangu, ndichakurumbidzai;Mwari wangu—ndichakukudzai.
29  Ongai Jehovha, nokuti akanaka;Nokuti mutsa wake worudo unogara nokusingagumi.
120  Ndakashevedzera kuna Jehovha ndichitambudzika,Iye akandipindura.
2  Haiwa Jehovha, nunurai mweya wangu pamiromo yenhema,Parurimi runonyengera.
3  Munhu achakupei, uye munhu achakuwedzerei,Haiwa iwe rurimi runonyengera?
4  Miseve yakarodzwa yomurume ane simba,Pamwe chete nemarasha anobvira emiti yemitsvairo.
5  Ndine nhamo, nokuti ndakagara ndiri mutorwa muMesheki!Ndakagara pamwe chete nematende eKedhari.
6  Mweya wangu wakagara kwenguva refu kwazvoNevanovenga rugare.
7  Ndinomiririra rugare; asi pandinotaura,Ivo vanoda zvehondo.
2  Marudzi ave achiitireiko mheremhereUye mapoka emarudzi aramba achigunun’unirei chinhu chisina zvachinobatsira?
2  Madzimambo epanyika anomiraUye machinda aungana pamwe cheteKuti varwe naJehovha uye kuti varwe nomuzodziwa wake,
3  Vachiti: “Ngatidamburei zvisungo zvavo,Tirase tambo dzavo dzibve kwatiri!”
4  Iye agere mumatenga achaseka;Jehovha achavanyomba.
5  Panguva iyoyo achataura navo akatsamwa,Achavavhiringidza akavatsamwira kwazvo,
6  Achiti: “Ini, iyeni, ndakagadza mambo wanguPaZiyoni, gomo rangu dzvene.”
7  Regai nditaure nezvomurau waJehovha;Iye akati kwandiri: “Ndiwe mwanakomana wangu;Ini, nhasi, ndava baba vako.
8  Ndikumbire, kuti ndikupe marudzi ave nhaka yakoNokumigumo yenyika kuti kuve kwako.
9  Uchaaputsa netsvimbo youmambo yesimbi,Uchaaputsa-putsa somudziyo womuumbi.”
10  Zvino ivai nenjere, haiwa imi madzimambo;Ruramiswai, haiwa imi vatongi venyika.
11  Shumirai Jehovha muchimutyaUye farai muchidedera.
12  Tsvodai mwanakomana, kuti Iye arege kushatirwa kwazvoUye imi murege kuparara munzira,Nokuti hasha dzake dzinokurumidza kumuka.Vanofara vose vanopotera kwaari.
104  Rumbidza Jehovha, haiwa mweya wangu.Haiwa Jehovha Mwari wangu, muri mukuru kwazvo.Makapfeka kukudzwa nokubwinya,
2  Muchizviputira nechiedza senguo,Muchitatamura matenga sejira retende,
3  Iye anovaka dzimba dzake dzepamusoro matanda acho akadzikwa mumvura,Anoita kuti makore ave ngoro yake,Anofamba ari pamapapiro emhepo,
4  Anoita kuti ngirozi dzake dzive midzimu,Vashumiri vake vave moto unoparadza.
5  Akavaka nheyo dzenyika panzvimbo dzayo dzisingachinji;Haizozununguswi nokusingagumi, kana kuti nokusingaperi.
6  Makaifukidza nemvura yakadzika senguo.Mvura yakanga yakamira pamusoro pemakomo.
7  Yakatanga kutiza pamakaituka;Yakatiza yavhunduka ruzha rwokutinhira kwenyu—
8  Makomo akakwira,Mapani akadzika—Kunzvimbo yamakazvivakira nheyo.
9  Makaisa muganhu, waisingafaniri kupfuura,Kuti irege kufukidzazve nyika.
10  Iye anotuma zvitubu mumipata ine hova;Mvura yacho inoramba ichienda nepakati pemakomo.
11  Zvinoramba zvichipa mhuka dzose dzomusango mvura yokunwa;Mbizi dzinogara dzichipedza nyota yadzo.
12  Zvisikwa zvinobhururuka zvokumatenga zvinogara pamusoro payo;Zvinoramba zvichirira zviri mutumapazi tuzhinji.
13  Iye anodiridza makomo ari mudzimba dzake dzepamusoro.Nyika inogutswa nezvibereko zvemabasa enyu.
14  Anomeresera mhuka uswa hwakasvibirira,Nezvinomera kuti zvishandiswe nevanhu,Kuti abudise zvokudya panyika,
15  Newaini inoita kuti mwoyo womunhuwo zvake ufare,Kuti apenyese chiso nemafuta,Nechingwa chinotsigira mwoyo womunhuwo zvake.
16  Miti yaJehovha inogutswa,Iyo misidhari yokuRebhanoni yaakadyara,
17  Umo shiri dzinovaka matendere.Kana riri shuramurove, miti yomujunipa ndiyo imba yaro.
18  Makomo marefu ndeembudzi dzomumakomo;Mabwe inzvimbo yokupotera yembira.
19  Iye akaita mwedzi kuti atare nguva;Zuva rinoziva kwarinovira.
20  Munoita kuti pave nerima, kuti kuve usiku;Mhuka dzose dzomusango dzinofamba-famba mariri.
21  Vana veshumba vava nezenze vanodzvovera mhukaUye kuti vatsvake zvokudya zvavo kubva kuna Mwari.
22  Zuva rinotanga kupenya—ivo voendaUye vanorara munzvimbo dzavo dzokuvanda.
23  Munhu anobuda kuti aite basa rake,Uye kuti ashande basa rake kusvikira manheru.
24  Haiwa Jehovha, mabasa enyu mazhinji sei!Ose zvawo makaaita nouchenjeri.Nyika izere nezvinhu zvamakaita.
25  Kana riri gungwa iri rakakura kwazvo uye rakafara,Imomo mune zvinhu zvinofamba zvisingaverengeki,Zvisikwa zvipenyu, zviduku pamwe chete nezvikuru.
26  Ngarava dzinofamba imomo;Makaumbawo Revhiatani kuti itambire mariri.
27  Zvose zvazvo—zvinoramba zvakakumiriraiKuti muzvipe zvokudya zvazvo mumwaka wazvo.
28  Zvinonhonga zvamunozvipa.Munovhura ruoko rwenyu—izvo zvinogutswa nezvinhu zvakanaka.
29  Kana mukavanza chiso chenyu, zvinonetseka.Kana mukabvisa simba razvo roupenyu, izvo zvinofa,Uye zvinodzokera kuguruva razvo.
30  Kana mukatuma simba renyu rinoita basa, izvo zvinosikwa;Munoita kuti chiso chevhu chive chitsva.
31  Kubwinya kwaJehovha kucharamba kuripo nokusingagumi.Jehovha achafarira mabasa ake.
32  Anotarira nyika, iyo yodedera;Anobata makomo, iwo opfungaira.
33  Ndichaimbira Jehovha muupenyu hwangu hwose;Ndichaimbira Mwari wangu rwiyo chero bedzi ndichiri mupenyu.
34  Kufungisisa kwandinoita pamusoro pake ngakumufadze.Ini ndichafarira Jehovha.
35  Vatadzi vachapedzwa chose panyika;Vakaipa havazovipozve.Rumbidza Jehovha, haiwa mweya wangu. Imi rumbidzai Jah!
116  Ndinoda, nokuti Jehovha anonzwaInzwi rangu, kuteterera kwangu.
2  Nokuti akarerekera nzeve yake kwandiri,Ndichamudana mazuva angu ose.
3  Tambo dzorufu dzakandikombaUye mamiriro ezvinhu anotambudza eSheori akandiwana.Ndakaramba ndichiwana kutambudzika neshungu.
4  Asi ndakadana zita raJehovha ndichiti:“Aa, Jehovha, pukunyutsai mweya wangu!”
5  Jehovha ane nyasha uye akarurama;Mwari wedu ndiye anonzwira ngoni.
6  Jehovha anorinda vasina zivo.Ndakanga ndiri murombo, iye akandiponesa.
7  Dzokera kunzvimbo yako yokuzororera, haiwa iwe mweya wangu,Nokuti Jehovha akakuitira zvakakodzera.
8  Nokuti makanunura mweya wangu parufu,Ziso rangu pamisodzi, tsoka yangu pakugumburwa.
9  Ndichafamba pamberi paJehovha munyika dzevapenyu.
10  Ndakanga ndiine kutenda, nokuti ndakataura.Ini ndaitambudzika kwazvo.
11  Pandakavhunduka, ini ndakati:“Munhu wose murevi wenhema.”
12  Ndicharipa Jehovha nechiiNokuda kwezvose zvaakandibatsira nazvo?
13  Ndichatora kapu yokuponesa kukuru,Uye ndichadana zita raJehovha.
14  Ndicharipa mhiko dzangu kuna Jehovha,Chokwadi ndichazviita pamberi pevanhu vake vose.
15  Chinhu chinokosha kuna JehovhaNdirwo rufu rwevakavimbika vake.
16  Zvino, haiwa Jehovha,Nokuti ndiri mushumiri wenyu.Ndiri mushumiri wenyu, mwanakomana womurandasikana wenyu.Makasunungura zvisungo zvangu.
17  Ndichakupai chibayiro chokuonga,Uye ndichadana zita raJehovha.
18  Ndicharipa mhiko dzangu kuna Jehovha,Chokwadi ndichazviita pamberi pevanhu vake vose,
19  Muzvivanze zveimba yaJehovha,Pakati pako, haiwa iwe Jerusarema.Rumbidzai Jah!
131  Haiwa Jehovha, mwoyo wangu wave usingazvikudzi,Maziso angu ave asina manyawi;Uyewo handina kufamba muzvinhu zvakakura kwazvo,Kana muzvinhu zvinondishamisa kwazvo.
2  Chokwadi ndakazorodza mweya wangu ndikaunyaradzaSomwana achangobva kurumurwa ari pana amai vake.Kwandiri mweya wangu wakaita somwana achangobva kurumurwa.
3  Israeri ngaamirire JehovhaKubvira zvino kusvikira nokusingagumi.
3  Haiwa Jehovha, nei mhandu dzangu dzawanda?Nei vazhinji vari kundimukira?
2  Vazhinji vari kuti nezvomweya wangu:“Haasi kuzoponeswa naMwari.” Sera.
3  Asi imi, haiwa Jehovha, muri nhoo kumativi angu ose,Kukudzwa kwangu uye Iye anosimudza musoro wangu.
4  Ndichadana Jehovha nenzwi rangu,Iye achandipindura ari pagomo rake dzvene. Sera.
5  Ini ndicharara pasi kuti ndibatwe nehope;Ndichamuka, nokuti Jehovha anoramba achinditsigira.
6  Handizotyi zviuru zvevanhu zvine gumi,Vaya vakagadzirira kundirwisa, vakandikomba.
7  Haiwa Jehovha, simukai! Ndiponesei, haiwa Mwari wangu!Nokuti mucharova vavengi vangu vose pashaya dzavo.Muchagura mazino evakaipa.
8  Ruponeso ndorwaJehovha.Chikomborero chenyu chiri pavanhu venyu. Sera.
33  Haiwa imi vakarurama, shevedzerai nomufaro nokuda kwaJehovha.Zvakakodzera kuti vakarurama varumbidze.
2  Ongai Jehovha norudimbwa;Muimbirei nechiridzwa chine tambo gumi.
3  Muimbirei rwiyo rutsva;Nyatsoridzai tambo dzacho muchishevedzera nomufaro.
4  Nokuti shoko raJehovha rakarurama,Basa rake rose rinoitwa nokutendeka.
5  Iye anoda kururama nokururamisira.Nyika izere nomutsa worudo waJehovha.
6  Matenga akaitwa neshoko raJehovha,Uye uto rose riri maari rakaitwa nokufema kwomuromo wake.
7  Anounganidza mvura yomugungwa sezvinoitwa dziva,Achiisa mvura ine mafungu mumatura.
8  Vose vaya vomunyika ngavatye Jehovha.Vagari vose vomunyika inobereka ngavatye.
9  Nokuti iye akataura, izvo zvikavapo;Iye akarayira, izvo zvikamira saizvozvo.
10  Jehovha akaputsa zano remarudzi;Akaita kuti pfungwa dzevanhu dzikundikane.
11  Zano raJehovha richamira nokusingagumi;Pfungwa dzomwoyo wake dzicharamba dziripo kusvikira kuzvizvarwa nezvizvarwa.
12  Runofara rudzi runa Mwari warwo anonzi Jehovha,Ivo vanhu vaakasarudza kuti vave nhaka yake.
13  Jehovha anotarira ari kumatenga,Anoona vanakomana vose vevanhu.
14  Ari panzvimbo isingachinji yaanogaraAnoramba akatarira vose vanogara panyika.
15  Anoumba mwoyo yavo vose zvavo;Anofunga nezvemabasa avo ose.
16  Hapana mambo anoponeswa nokuwanda kwemauto ehondo;Murume ane simba haanunurwi nokuwanda kwesimba.
17  Bhiza rinonyengera pakuponeswa,Harigoni kupukunyutsa nokuwanda kwesimba raro guru.
18  Tarirai! Ziso raJehovha riri kune vaya vanomutya,Kune vaya vanomirira mutsa wake worudo,
19  Kuti anunure mweya yavo parufu,Uye kuti avachengetedze vari vapenyu panzara.
20  Mweya yedu yave ichimirira Jehovha.Iye mubatsiri wedu nenhoo yedu.
21  Nokuti mwoyo yedu inofara maari;Nokuti takaisa chivimbo chedu muzita rake dzvene.
22  Mutsa wenyu worudo, haiwa Jehovha, ngauve patiri,Sezvatakaramba takakumirirai.
90  Haiwa Jehovha, imi makava nzvimbo yedu yokugara chaiyoKwezvizvarwa nezvizvarwa.
2  Makomo asati aberekwa,Kana kuti musati mabereka pasi nenyika inobereka zvibereko sokunge nemarwadzo okusununguka,Muri Mwari kubvira narini kusvikira narini.
3  Munoita kuti munhuwo zvake adzokere kuguruva,Uye munoti: “Dzokerai, imi vanakomana vevanhu.”
4  Nokuti kwamuri makore ane chiuru akaita sezuva razuro parinenge rapfuura,Uye senguva yokurinda yousiku.
5  Makavakukura; ivo vanova sehopewo zvadzo;Mangwanani vakaita souswa hwakasvibirira hunochinja.
6  Mangwanani hunotumbuka uye hunochinja;Manheru hunosvava hwooma.
7  Nokuti tapera nokutsamwa kwenyu,Tanetseka nehasha dzenyu.
8  Makaisa kukanganisa kwedu pamberi penyu chaipo,Zvinhu zvedu zvakavanzika makazviisa pamberi pechiso chenyu chinopenya.
9  Nokuti mazuva edu ose apera nokuda kwokushatirwa kwenyu;Makore edu apera sezevezeve.
10  Mazuva emakore edu makore makumi manomwe;Asi kana tiine simba kwazvo, makore makumi masere,Asi anoramba achiunza kunetseka nezvinhu zvinokuvadza;Nokuti achakurumidza kupfuura, tobhururuka, toenda.
11  Ndiani anoziva simba rehasha dzenyuNokushatirwa kwenyu kukuru maererano nokutyiwa kwamunofanira kuitwa?
12  Tiratidzei nzira yokunyatsoverenga nayo mazuva eduKuti tive nomwoyo wakachenjera.
13  Dzokai, haiwa Jehovha! Zvichasvika riniko?Zvidembei pamusoro pevashumiri venyu.
14  Tigutsei mangwanani nomutsa wenyu worudo,Kuti tishevedzere nomufaro uye tifare mazuva edu ose.
15  Itai kuti tifare zvinoenzanirana nemazuva amakatitambudza,Iwo makore atakaona dambudziko.
16  Basa renyu ngarioneke kuvashumiri venyuUye kubwinya kwenyu pavanakomana vavo.
17  Kunaka kwaJehovha Mwari wedu ngakuve patiri,Uye simbisai basa remaoko edu patiri.Chokwadi, simbisai basa remaoko edu.
146  Rumbidzai Jah!Rumbidza Jehovha, haiwa iwe mweya wangu.
2  Ndicharumbidza Jehovha muupenyu hwangu hwose.Ndichaimbira Mwari wangu chero bedzi ndiripo.
3  Usavimba nevanokudzwa,Kana nomwanakomana womunhu wepanyika, asingagoni kuponesa.
4  Simba rake roupenyu rinobuda, iye odzokera kuivhu rake;Nezuva iroro pfungwa dzake dzinoparara.
5  Anofara munhu anobatsirwa naMwari waJakobho,Anotarira kuna Jehovha Mwari wake,
6  Iye muiti wedenga nenyika,Wegungwa, newezvose zviri mazviri,Iye anoramba aine chokwadi nokusingagumi,
7  Iye anoruramisira vanobiridzirwa,Iye anopa vane nzara zvokudya.Jehovha anosunungura vaya vakasungwa.
8  Jehovha anosvinudza maziso emapofu;Jehovha anosimudza vakakotamiswa;Jehovha anoda vakarurama.
9  Jehovha anorinda vatorwa;Anobatsira nherera nechirikadzi,Asi anoita kuti nzira yevakaipa ive isina kururama.
10  Jehovha acharamba ari mambo nokusingagumi,Iye Mwari wako, haiwa iwe Ziyoni, kwezvizvarwa nezvizvarwa.Rumbidzai Jah!
130  Haiwa Jehovha, ndakashevedzera kwamuri ndiri munzvimbo dzakadzika.
2  Haiwa Jehovha, inzwai inzwi rangu.Nzeve dzenyu ngadziteerere inzwi rokuteterera kwangu.
3  Haiwa Jah, kudai maitarira kukanganisa,Haiwa Jehovha, ndiani aizomira?
4  Nokuti imi munokanganwira zvechokwadi,Kuti mutyiwe.
5  Haiwa Jehovha, ndakava netariro, mweya wangu wakava netariro,Uye ndakamirira shoko rake.
6  Mweya wangu wakamirira JehovhaKupfuura varindi vanomirira mangwanani,Vanenge vachimirira mangwanani.
7  Israeri ngaarambe akamirira Jehovha.Nokuti Jehovha ane mutsa worudo,Uye anodzikinura kwazvo.
8  Iye achadzikinura Israeri mukukanganisa kwake kwose.
83  Haiwa Mwari, regai kunyarara;Musaramba musingatauri, musaramba makanyarara, haiwa imi Mwari.
2  Nokuti tarirai! vavengi venyu vari kuita mheremhere;Uye vaya vanokuvengai kwazvo vasimudza misoro yavo.
3  Vanotaurirana zvakavanzika pamusoro pevanhu venyu nounyengeri;Uye vanorangana zvakaipa pamusoro pevanhu venyu vakavanzwa.
4  Ivo vakati: “Uyai tivaparadze, varege kuva rudzi,Kuti zita raIsraeri rirege kuyeukwazve.”
5  Nokuti vakarangana nomwoyo mumwe;Vakaita sungano vachirwisana nemi,
6  Vaigara mumatende eEdhomu nevaIshmaeri, vaMoabhi nevaHagri,
7  Gebhari naAmoni naAmareki,Firistiya pamwe chete nevagari vokuTire.
8  Uyewo, Asiriya yakabatanawo navo;Vava simba revanakomana vaRoti. Sera.
9  Vaitirei sezvamakaitira Midhiyani, sezvamakaitira Sisera,Sezvamakaitira Jabhini pamupata une rukova weKishoni.
10  Vakatsakatiswa paEndori;Vakava mupfudze wenyika.
11  Asi itai kuti vanokudzwa vavo vave saOrebhu uye saZeebhu,Uye itai kuti machinda avo ose ave saZebha naZarimuna,
12  Vaya vakati: “Ngatiitei kuti nzvimbo dzokugara dzaMwari dzive dzedu.”
13  Haiwa Mwari wangu, itai kuti vave sechamupupuri chine rukato,Semashanga ari kupeperetswa nemhepo.
14  Somoto unopisa sangoUye somurazvo unopisa makomo,
15  Saizvozvowo vateverei nemhepo yenyu ine mvuraUye vavhundutsei nedutu renyu.
16  Fukidzai zviso zvavo nenyadzi,Kuti vanhu vatsvake zita renyu, haiwa Jehovha.
17  Haiwa, ivo ngavanyadziswe vavhunduke nguva dzose,Ngavatsveruke vaparare;
18  Kuti vanhu vazive kuti imi, mune zita rokuti Jehovha,Imi moga ndimi Wokumusorosoro kumusoro kwenyika yose.
65  Haiwa Mwari, muZiyoni mune kurumbidza—runyararo—, nokuda kwenyu;Uye mucharipirwa mhiko.
2  Haiwa imi Munzwi womunyengetero, vanhu vemarudzi ose vachauya kwamuri.
3  Zvinhu zvine chokuita nokukanganisa zvava nesimba kundipfuura.Imi muchafukidza kudarika kwedu.
4  Anofara munhu wamunosarudza uye wamunoswededza pedyo,Kuti agare muzvivanze zvenyu.Tichagutswa nokunaka kweimba yenyu,Iyo nzvimbo tsvene yetemberi yenyu.
5  Muchatipindura mukururama nezvinhu zvinotyisa,Haiwa Mwari woruponeso rwedu,Anovimbwa naye navose vari kumiganhu yenyika nevaya vari kure kugungwa.
6  Iye ari kusimbisa kwazvo makomo nesimba rake;Chokwadi akazvisunga nesimba.
7  Iye ari kunyaradza ruzha rwemakungwa,Irwo ruzha rwemafungu awo nenyonganyonga yemapoka emarudzi.
8  Vanogara kumigumo yenyika vachatya zviratidzo zvenyu;Munoita kuti kubuda kwezuva nokuvira kwaro zvishevedzere nomufaro.
9  Makafunga nezvenyika, kuti muipe zvinhu zvizhinji;Munoipfumisa kwazvo.Rukova runobva kuna Mwari ruzere nemvura.Munogadzirira zviyo zvavo,Nokuti ndiwo magadziriro amunoita nyika.
10  Munonyorovesa miforo yayo, munoenzanisa mavhinga ayo;Munoinyorovesa nemvura zhinji; munokomborera zvinomera zvayo.
11  Makaisa korona pagore nokunaka kwenyu,Makwara enyu anodonha mafuta.
12  Mafuro erenje anoramba achidonha mafuta,Zvikomo zvinozvisunga nomufaro.
13  Mafuro akafukidzwa nemapoka ezvipfuwo,Mapani akafukidzwa nezviyo.Izvo zvinoshevedzera mukukunda, chokwadi, zvinoimba.
70  Haiwa Mwari, kuti mundinunure,Haiwa Jehovha, kuti muzondibatsira, chimbidzai.
2  Vaya vari kutsvaka mweya wangu, ngavanyare uye vatsveruke.Vaya vari kufarira dambudziko rangu, ngavatendeuke vanyadziswe.
3  Vaya vari kuti: “Tsvatu waro, tsvatu waro!” ngavadzokere shure nokuda kwenyadzi dzavo.
4  Vose vaya vari kukutsvakai, ngavapembere nomufaro vakufarirei,Ngavagare vachiti: “Mwari ngaakudzwe!”—vaya vanoda kuponeswa nemi.
5  Asi ini ndinotambudzika uye ndiri murombo.Haiwa Mwari, kurumidzai kuita chimwe chinhu nokuda kwangu.Muri mubatsiri wangu noMupukunyutsi wangu.Haiwa Jehovha, musanyanya kunonoka.
12  Ndiponesei, haiwa Jehovha, nokuti hapasisina munhu akavimbika;Nokuti vanhu vakatendeka vanyangarika pakati pevanakomana vevanhu.
2  Vanoramba vachitaurirana nhema;Vanoramba vachitaura nomuromo unonyengera kunyange nemwoyo miviri.
3  Jehovha achacheka miromo yose inonyengera,Pamwe chete norurimi runotaura zvinhu zvikuru,
4  Vaya vakati: “Tichakunda norurimi rwedu.Tine miromo yedu. Ndiani achava tenzi wedu?”
5  “Nokuda kwokupambwa kwevanotambudzika, nokuda kwokugomera kwevarombo,Ndichasimuka panguva ino,” anodaro Jehovha.“Ndichamuchengetedza pamunhu wose anomushora.”
6  Mashoko aJehovha mashoko akachena,Sesirivha yakanatswa muvira rokunyungudutsira repanyika, yakacheneswa kanomwe.
7  Haiwa Jehovha, imi muchavarinda;Muchachengeta mumwe nomumwe pachizvarwa ichi nokusingagumi.
8  Vakaipa vanofamba kumativi ose,Nokuti zvakaipa zvinokwidziridzwa pakati pevanakomana vevanhu.
