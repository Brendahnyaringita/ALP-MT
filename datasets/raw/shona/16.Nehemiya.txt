10  Zvino vakachisimbisa nechisimbiso vaiva: Nehemiya muTishata, mwanakomana waHakariya, NaZedhekiya,
2  Seraya, Azariya, Jeremiya,
3  Pashuri, Amariya, Marikija,
4  Hatushi, Shebhaniya, Maruki,
5  Harimu, Meremoti, Obhadhiya,
6  Dhanieri, Ginetoni, Bharuki,
7  Meshuramu, Abhija, Mijamini,
8  Maaziya, Bhirigai naShemaya, ava vari vapristi.
9  Uyewo vaRevhi vaiva: Jeshua mwanakomana waAzaniya, Bhinui wevanakomana vaHenadhadhi, Kadmieri
10  nehama dzavo Shebhaniya, Hodhiya, Kerita, Peraya, Hanani,
11  Maika, Rehobhu, Hashabhiya,
12  Zakuri, Sherebhiya, Shebhaniya,
13  Hodhiya, Bhani naBheninu.
14  Vakuru vevanhu vaiva: Paroshi, Pahati-moabhi, Eramu, Zatu, Bhani,
15  Bhuni, Azgadhi, Bhebhai,
16  Adhonija, Bhigvhai, Adhini,
17  Ateri, Hezekiya, Azuri,
18  Hodhiya, Hashumu, Bhezai,
19  Harifi, Anatoti, Nebhai,
20  Magpiyashi, Meshuramu, Heziri,
21  Meshezabheri, Zadhoki, Jadhua,
22  Peratiya, Hanani, Anaya,
23  Hoshea, Hananiya, Hashubhu,
24  Haroheshi, Piriha, Shobheki,
25  Rehumu, Hashabna, Maaseya,
26  naAhija, Hanani, Anani,
27  Maruki, Harimu, Bhaana.
28  Kana vari vamwe vanhu vose, vapristi, vaRevhi, vachengeti vemagedhi, vaimbi, vaNetinimu nevanhu vose vakazvitsaura pamarudzi enyika dzacho kuti vachengete mutemo waMwari wechokwadi, madzimai avo, vanakomana vavo nevanasikana vavo, vanhu vose vaiziva uye vainzwisisa,
29  vakanga vachinamatira kuhama dzavo, vakuru vavo, uye kuita kuti kutuka nemhiko zviuye pavari, kuti vafambe mumutemo waMwari wechokwadi, wakanga wapiwa noruoko rwaMosesi mushumiri waMwari wechokwadi, kuti vachengete uye vaite mirayiro yose yaJehovha Ishe wedu nezvaakatonga nemirau yake;
30  uye kuti tisapa marudzi enyika yacho vanasikana vedu, uye tisatorera vanakomana vedu vanasikana vavo.
31  Kana ari marudzi enyika yacho akanga achiunza zvinhu nezviyo zvemarudzi ose pazuva resabata kuti atengese, hatifaniri kutora chinhu kwaari pasabata kana pazuva dzvene, uye tinofanira kurega gore rechinomwe uye chikwereti choruoko rwose.
32  Takazviisirawo mirayiro yokuti tipe, mumwe nomumwe wedu, chikamu chimwe chete pazvikamu zvitatu zveshekeri gore negore nokuda kwebasa reimba yaMwari wedu,
33  nokuda kwezvingwa zvakaturikidzaniswa nechinopiwa chezviyo chenguva dzose nechinopiwa chinopiswa chenguva dzose chemasabata, kugara kwomwedzi, nokuda kwemitambo yakatarwa uye nokuda kwezvinhu zvitsvene uye nokuda kwezvinopiwa zvezvivi zvokuyananisira Israeri uye basa rose reimba yaMwari wedu.
34  Takakandawo mijenya pamusoro pomugove wehuni idzo vapristi, vaRevhi nevanhu vanofanira kuunza kuimba yaMwari wedu, maererano nedzimba dzemadzitateguru edu, panguva dzakatarwa, gore negore, kuti dzibvire paatari yaJehovha Mwari wedu, maererano nezvakanyorwa mumutemo;
35  uye kuti tiunze michero yakatanga kuibva yevhu redu nemichero yakatanga kuibva yezvibereko zvose zvemiti yemarudzi ose, gore negore, kuimba yaJehovha;
36  uye dangwe revanakomana vedu nerezvipfuwo zvedu, maererano nezvakanyorwa mumutemo, dangwe remombe dzedu neremakwai edu, kuti tiuye nazvo kuimba yaMwari wedu, kuvapristi vaishumira muimba yaMwari wedu.
37  Tichauyawo noupfu husina kutsetseka hwezvibereko zvedu zvokutanga nemipiro yedu nezvibereko zvemiti yemarudzi ose, waini itsva nemafuta kuvapristi kudzimba dzokudyira dzeimba yaMwari wedu, tichaunzirawo vaRevhi chegumi chinobva muvhu redu, vaRevhi zvavari ivo vanogamuchira chegumi mumaguta edu ose anoita zvokurima.
38  Mupristi, mwanakomana waAroni, achava nevaRevhi pavanogamuchira chegumi; uye vaRevhi vachapa chegumi chezvegumi chacho kuimba yaMwari wedu kudzimba dzokudyira dzeimba yokuchengetera zvinhu.
39  Nokuti vanakomana vaIsraeri nevanakomana vevaRevhi vanofanira kuuya nomupiro wezviyo, waini itsva nemafuta kudzimba dzokudyira, ndiko kune midziyo yenzvimbo tsvene nevapristi vaishumira, nevachengeti vemagedhi nevaimbi; uye hatifaniri kuregeredza imba yaMwari wedu.
4  Zvino Sanibharati paakangonzwa kuti takanga tichivakazve rusvingo, akatsamwa, akagumbuka kwazvo, uye akaramba achinyomba vaJudha.
2  Akatanga kutaura ari pamberi pehama dzake neuto rehondo reSamariya kuti: “VaJudha ava vasina simba vari kuitei? Vachakwanisa vari voga here? Vachabayira zvibayiro here? Vachapedza nezuva rimwe chete here? Vachafukunyura matombo mumirwi yemarara iwo zvaakatsva here?”
3  Zvino Tobhiya muAmoni aiva pedyo naye, uye akati: “Kunyange chavari kuvaka, kana gava rikachizendamira, chokwadi richaputsa rusvingo rwavo rwematombo.”
4  Inzwai, haiwa Mwari wedu, nokuti tava chinhu chinozvidzwa; uye dzorerai kuzvidza kwavo pamisoro yavo, uye itai kuti vapambwe munyika yokutapwa.
5  Musafukidza kukanganisa kwavo nechivi chavo pamberi penyu. Ngachirege kudzimwa, nokuti vakatsamwisa vavaki.
6  Naizvozvo takaramba tichivaka rusvingo, uye rusvingo rwose rwakasvika pakubatana kusvika pahafu yokukwirira kwarwo, uye vanhu vakaramba vaine shungu dzokushanda.
7  Zvino Sanibharati naTobhiya nevaArabhiya nevaAmoni nevaAshdhodhi pavakangonzwa kuti kugadzirwa kwemasvingo eJerusarema kwakanga kwaenderera mberi, nokuti pakaputsika pakanga patanga kuvharwa, vakatsamwa kwazvo.
8  Vose vakatanga kurangana kuti vauye varwe neJerusarema vandikanganise.
9  Asi takanyengetera kuna Mwari wedu tikaramba takaisa varindi kuti vavarindire masikati nousiku.
10  Judha akatanga kuti: “Simba revatakuri vemitoro raderera, kune marara mazhinji kwazvo; uye isu hatichagoni kuvaka parusvingo.”
11  Uyezve, vavengi vedu vakaramba vachiti: “Havasi kuzoziva uye havasi kuzoona kusvikira tasvika pakati pavo chaipo, uye tichavauraya tikamisa basa racho.”
12  Zvino pose paiuya vaJudha vaigara pedyo navo, vaiti kwatiri kagumi: “Vachauya vachibva kunzvimbo dzose dzamuchadzoka kwadziri, kuno kwatiri.”
13  Naizvozvo ndakaramba ndakaisa vanhu mumativi akadzikira kwazvo seri kworusvingo panzvimbo dzisina chinhu, uye ndakaramba ndakaisa vanhu maererano nemhuri dzavo vaine mapakatwa avo, mapfumo avo marefu nouta hwavo.
14  Pandakaona kutya kwavaiita ndakabva ndasimuka ndikati kuvanokudzwa nevatevedzeri vevatongi nevamwe vanhu vose: “Musavatya. Yeukai Jehovha Iye mukuru neanotyisa; uye rwirai hama dzenyu, vanakomana venyu nevanasikana venyu, madzimai enyu nemisha yenyu.”
15  Zvino vavengi vedu vakanzwa kuti takanga tazviziva, zvokuti Mwari wechokwadi akanga akanganisa zano ravo uye tose takanga tadzokera kurusvingo, mumwe nomumwe pabasa rake,
16  chokwadi, kubvira pazuva iroro hafu yemajaya angu yakanga ichiita basa nehafu yawo yakanga yakabata mapfumo marefu, nhoo nouta nenguo dzokuzvidzivirira nadzo dzine simbi; uye machinda akanga ari shure kweimba yose yaJudha.
17  Kana vari vavaki vaiva parusvingo nevaya vaitakura zvinorema zvevatakuri vemitoro, mumwe nomumwe aiita basa racho noruoko rwake rumwe chete, rumwe rwacho rwakabata chombo chinoita zvokukandwa.
18  Vavaki vakanga vakasungira, mumwe nomumwe bakatwa rake muhudyu make, vachivaka; uye aifanira kuridza hwamanda akanga ari pedyo neni.
19  Zvino ndakati kuvanokudzwa nevatevedzeri vevatongi nevamwe vanhu vose: “Basa iguru, rakapararira, uye takatarangana parusvingo mumwe ari kure nomumwe.
20  Kunzvimbo yamunonzwa kurira kwehwamanda, ndiko kwamuchaungana nesu. Iye Mwari wedu achatirwira.”
21  Pataiita basa, imwe hafu yavo yakanga yakabatawo mapfumo marefu, kubvira pakutsvuka kwoutonga kusvikira nyeredzi dzabuda.
22  Uyewo, panguva iyoyo ndakati kuvanhu: “Varume ngavapedze usiku, mumwe nomumwe nomushandi wake, vari mukati meJerusarema, vachava varindi vedu usiku uye vashandi masikati.”
23  Ini nehama dzangu nevashandi vangu nevarume vaiva varindi vaiva shure kwangu, takanga tisingabvisi nguo dzedu, mumwe nomumwe aine chombo chake chinoita zvokukandwa muruoko rwake rworudyi.
11  Zvino machinda evanhu aigara muJerusarema; asi vamwe vanhu vose, vakakanda mijenya kuti vaunze mumwe chete pavanhu gumi voga voga kuti agare muJerusarema guta dzvene, uye zvimwe zvikamu zvipfumbamwe mune mamwe maguta.
2  Vanhu vakarumbidzawo varume vose vakazvipira kugara muJerusarema.
3  Ava ndivo vakuru vedunhu vakagara muJerusarema; asi vaIsraeri, vapristi nevaRevhi nevaNetinimu nevanakomana vevashandi vaSoromoni, vakagara mumaguta aJudha, mumwe nomumwe munzvimbo yake, mumaguta avo.
4  Vamwe vanakomana vaJudha nevamwe vanakomana vaBhenjamini vakagarawo muJerusarema. Pavanakomana vaJudha paiva naAtaya mwanakomana waUziya mwanakomana waZekariya mwanakomana waAmariya mwanakomana waShefatiya mwanakomana waMaharareri wevanakomana vaPerezi;
5  naMaaseya mwanakomana waBharuki mwanakomana waKorihoze mwanakomana waHazaya mwanakomana waAdhaya mwanakomana waJoyaribhi mwanakomana waZekariya mwanakomana womuShera.
6  Vanakomana vose vaPerezi vaigara muJerusarema vaiva mazana mana nemakumi matanhatu nevasere, varume vaikwanisa.
7  Ava ndivo vaiva vanakomana vaBhenjamini: Saruu mwanakomana waMeshuramu mwanakomana waJoedhi mwanakomana waPedhaya mwanakomana waKoraya mwanakomana waMaaseya mwanakomana waItieri mwanakomana waJeshaya;
8  uye akateverwa naGabhai naSereai, mazana mapfumbamwe nemakumi maviri nevasere;
9  uye Joeri mwanakomana waZikri, mutariri wavo, naJudha mwanakomana waHasenua aitarisira guta sowechipiri.
10  Vevapristi vaiva: Jedhaya mwanakomana waJoyaribhi, Jakini,
11  Seraya mwanakomana waHirikiya mwanakomana waMeshuramu mwanakomana waZadhoki mwanakomana waMerayoti mwanakomana waAhitubhu, mutungamiriri weimba yaMwari wechokwadi;
12  nehama dzavo dzaiita basa reimba, mazana masere nemakumi maviri nevaviri; uye Adhaya mwanakomana waJerohamu mwanakomana waPerariya mwanakomana waAmzi mwanakomana waZekariya mwanakomana waPashuri mwanakomana waMarikija,
13  nehama dzake, vakuru vedzimba dzemadzibaba, mazana maviri nemakumi mana nevaviri, uye Amashisai mwanakomana waAzareri mwanakomana waAzai mwanakomana waMeshiremoti mwanakomana waImeri,
14  nehama dzavo, varume vaiva nesimba vakanga vakashinga, zana nemakumi maviri nevasere, uye kwaiva nomutariri wavo, Zabdhieri mwanakomana wevakuru.
15  VevaRevhi vaiva: Shemaya mwanakomana waHashubhu mwanakomana waAzrikamu mwanakomana waHashabhiya mwanakomana waBhuni,
16  naShabhetai naJozabhadhi, wevakuru vevaRevhi, aitarisira basa raiitwa kunze kweimba yaMwari wechokwadi;
17  naiye Mataniya, mwanakomana waMika mwanakomana waZabdhi mwanakomana waAsafi, mutungamiriri wokuimba kwokurumbidza, akarumbidza pakunyengetera, naBhakbhukiya aiva wechipiri wehama dzake, naAbdha mwanakomana waShamua mwanakomana waGarari mwanakomana waJedhutuni.
18  VaRevhi vose vaiva muguta dzvene vaiva mazana maviri nemakumi masere nevana.
19  Vachengeti vemagedhi vaiva Akubhu, Tarimoni nehama dzavo dzairinda pamagedhi, zana nemakumi manomwe nevaviri.
20  Vamwe vakasara vevaIsraeri, vevapristi nevevaRevhi, vaiva mune mamwe maguta ose aJudha, mumwe nomumwe munhaka yake.
21  VaNetinimu vaigara muOferi; uye Ziha naGishpa vaitarisira vaNetinimu.
22  Mutariri wevaRevhi muJerusarema aiva Uzai mwanakomana waBhani mwanakomana waHashabhiya mwanakomana waMataniya mwanakomana waMaika wevanakomana vaAsafi, vaimbi, aitarisira basa reimba yaMwari wechokwadi.
23  Nokuti kwaiva nomurayiro wamambo pamusoro pavo, uye kwaiva nomugove usingachinji-chinji wevaimbi maererano nezvaidiwa zvezuva nezuva.
24  Petahiya mwanakomana waMeshezabheri wevanakomana vaZera mwanakomana waJudha aiva parutivi pamambo nokuda kwenyaya dzose dzevanhu.
25  Kana iri misha yaiva mumaruwa avo, kwaiva nevamwe vanakomana vaJudha vakagara muKiriyati-abha nemataundi aiva pasi paro nomuDhibhoni nemataundi aiva pasi paro nomuJekabhuzeeri nemisha yaro,
26  nomuJeshua nomuMoradha nomuBheti-pereti
27  nomuHazari-shuari nomuBheeri-shebha nemataundi aiva pasi paro
28  nomuZikragi nomuMekona nemataundi aiva pasi paro
29  nomuEni-rimoni nomuZora nomuJamuti,
30  Zanoa, Adhuramu nemisha yawo, Rakishi nemaruwa aro, Azeka nemataundi aiva pasi paro. Vakadzika musasa kubva paBheeri-shebha kusvikira kumupata waHinomu.
31  Vanakomana vaBhenjamini vaibva paGebha, Mikmashi neAija neBheteri nemataundi aiva pasi paro,
32  Anatoti, Nobhu, Ananiya,
33  Hazori, Rama, Gitaimu,
34  Hadhidhi, Zebhoimu, Nebharati,
35  Rodhi neOno, mupata wemhizha.
36  Mamwe mapoka evaRevhi aiva muJudha akagara pakati pevaBhenjamini.
8  Zvino vanhu vose vakaungana pamwe chete munzvimbo yaiungana vanhu yaiva pamberi peGedhi reMvura. Vakabva vaudza mukopi Ezra kuti auye nebhuku romutemo waMosesi, wakanga warayirwa Israeri naJehovha.
2  Naizvozvo mupristi Ezra akauya nebhuku romutemo pamberi peungano yevarume pamwe chete neyevakadzi neyevose vakanga vave kuziva zvokugona kuteerera, pazuva rokutanga romwedzi wechinomwe.
3  Akaramba achiriverenga zvinonzwika pamberi penzvimbo yaiungana vanhu yaiva pakatarisana neGedhi reMvura, kubvira utonga huchitsvuka kusvikira masikati, ari pamberi pevarume nevakadzi nevamwe vakanga vave kuziva; uye nzeve dzevanhu vose dzakanga dzakateerera bhuku romutemo.
4  Mukopi Ezra akaramba akamira pakakwirira pakagadzirwa nematanda, pavakanga vagadzirira nguva yacho; uye Matitiya naShema naAnaya naUriya naHirikiya naMaaseya vakanga vakamira pedyo naye kurudyi rwake, uye kuruboshwe rwake kwaiva naPedhaya naMishaeri naMarikija naHashumu naHashi-bhadhana, Zekariya naMeshuramu.
5  Ezra akavhura bhuku racho vanhu vose vachizviona, nokuti akanga ari pamusoro pevanhu vose; uye sezvaairivhura vanhu vose vakasimuka.
6  Ezra akabva arumbidza Jehovha Mwari wechokwadi, Mukuru, vanhu vose vakapindura kuti, “Ameni! Ameni!” vachisimudza maoko avo. Vakabva vakotama, vakagwadamira Jehovha zviso zvavo zvakatarira pasi.
7  Jeshua naBhani naSherebhiya, Jamini, Akubhu, Shabhetai, Hodhiya, Maaseya, Kerita, Azariya, Jozabhadhi, Hanani, Peraya, kunyange vaRevhi, vakanga vachitsanangurira vanhu mutemo, vanhu vakamira.
8  Vakaramba vachiverenga bhuku racho zvinonzwika, iwo mutemo waMwari wechokwadi, uchitsanangurwa, uchidudzirwa; uye vakaramba vachiita kuti zvaiverengwa zvacho zvinzwisisike.
9  Zvino Nehemiya, kureva muTishata, nomupristi Ezra, mukopi, nevaRevhi vairayiridza vanhu vakati kuvanhu vose: “Zuva rino idzvene kuna Jehovha Mwari wenyu. Musachema kana kusvimha misodzi.” Nokuti vanhu vose vakanga vachisvimha misodzi sezvavainzwa mashoko omutemo.
10  Akati kwavari: “Endai, mudye zvinhu zvakakora, munwe zvinhu zvinotapira, mutumire migove yezvokudya kune uyo asina chaagadzirirwa; nokuti zuva rino idzvene kunaShe wedu, musarwadziwa, nokuti mufaro waJehovha ndiyo nhare yenyu.”
11  VaRevhi vakanga vachirayira vanhu vose kuti vanyarare, vachiti: “Nyararai! nokuti zuva rino idzvene; uye musarwadziwa.”
12  Naizvozvo vanhu vose vakaenda kunodya nokunwa nokutumira migove yezvokudya uye kunofara kwazvo, nokuti vakanga vanzwisisa mashoko avakanga vaziviswa.
13  Zvino pazuva rechipiri vakuru vemadzibaba evanhu vose, vapristi nevaRevhi, vakaungana kumukopi Ezra, kuti vagonzwisisa mashoko omutemo wacho.
14  Vakabva vawana mubhuku romutemo makanyorwa kuti Jehovha akanga arayira achishandisa Mosesi kuti vanakomana vaIsraeri vagare mumatumba mukati momutambo mumwedzi wechinomwe,
15  uye kuti vazivise nokuita kuti kushevedzera kuitwe mumaguta avo ose nomuJerusarema mose, vachiti: “Budai muende kunzvimbo ine makomo muuye nemashizha emiorivhi nemashizha emiti yemafuta nemashizha emikute nemashizha emichindwe nemashizha emiti ine mapazi mazhinji kuti mugadzire matumba, maererano nezvakanyorwa.”
16  Vanhu vakabuda, vakauya nawo, vakazvigadzirira matumba, mumwe nomumwe pamusoro pedenga reimba yake nepazvivanze zvavo nepazvivanze zveimba yaMwari wechokwadi nepanzvimbo yaiungana vanhu yepaGedhi reMvura nepanzvimbo yaiungana vanhu yepaGedhi raEfremu.
17  Nokudaro ungano yose yevakanga vadzoka vachibva pakutapwa yakagadzira matumba, ikagara mumatumba acho; nokuti vanakomana vaIsraeri vakanga vasina kuita saizvozvo kubvira pamazuva aJoshua mwanakomana waNuni kusvikira pazuva iroro, zvokuti pakava nokufara kukuru kwazvo.
18  Bhuku romutemo waMwari wechokwadi rakaverengwa zvinonzwika zuva nezuva, kubvira pazuva rokutanga kusvikira pazuva rokupedzisira; uye vakaramba vachiita mutambo wacho kwemazuva manomwe, uye pazuva rechisere pakava nokuungana kukuru, maererano nomurau wacho.
9  Zvino pazuva rechimakumi maviri nemana romwedzi uyu, vanakomana vaIsraeri vakaungana vachitsanya vakapfeka masaga uye vaine guruva.
2  Vana vaIsraeri vakazvitsaura pane vokune dzimwe nyika vose, vakamira, vakareurura zvivi zvavo nokukanganisa kwemadzibaba avo.
3  Vakabva vasimuka munzvimbo yavo, vakaverenga bhuku romutemo waJehovha Mwari wavo zvinonzwika kwechikamu chimwe chete pazvikamu zvina zvezuva racho; uye chimwe chikamu pazvikamu zvina vaireurura nokukotamira Jehovha Mwari wavo.
4  Zvino Jeshua naBhani, Kadmieri, Shebhaniya, Bhuni, Sherebhiya, Bhani naKenanai vakakwira pachikuva chevaRevhi, vakashevedzera nenzwi guru kuna Jehovha Mwari wavo.
5  VaRevhi, Jeshua naKadmieri, Bhani, Hashabneya, Sherebhiya, Hodhiya, Shebhaniya naPetahiya vakati: “Simukai, rumbidzai Jehovha Mwari wenyu narini kusvikira narini. Ngavarumbidze zita renyu rinokudzwa, rinokudzwa kupfuura kukomborera kwose nokurumbidza.
6  “Ndimi Jehovha moga; ndimi makaita matenga, iko kumatengatenga, neuto razvo rose, nyika nezvose zviri mairi, makungwa nezvose zviri maari; uye muri kuzvichengetedza zvose zviri zvipenyu; uye uto rokumatenga riri kukukotamirai.
7  Ndimi Jehovha Mwari wechokwadi, makasarudza Abramu, mukamubudisa muUri yevaKadheya, mukamutumidza kuti Abrahamu.
8  Makawana mwoyo wake wakatendeka pamberi penyu; naizvozvo makaita sungano naye kuti mumupe nyika yevaKenani, vaHiti, vaAmori nevaPerizi nevaJebhusi nevaGigashi, kuti muipe vana vake; uye makaita zvamakataura, nokuti makarurama.
9  “Naizvozvo makaona kutambudzika kwemadzitateguru edu muIjipiti, mukanzwa kuchema kwawo paGungwa Dzvuku.
10  Makabva maitira Farao nevashandi vake vose nevanhu vose vomunyika yake zviratidzo nezvishamiso, nokuti maiziva kuti vaizvikudza pamberi pavo; uye makazviitira zita sezvazvakaita nhasi.
11  Makakamura gungwa pamberi pavo, zvokuti vakayambuka nepakati pegungwa nepanyika yakaoma; uye makakanda vaivatevera munzvimbo dzakadzika, sedombo mumvura ine simba.
12  Makavatungamirira neshongwe yegore masikati, uye neshongwe yomoto usiku, kuti muvavhenekere nzira yavaifanira kufamba nayo.
13  Makaburukira paGomo reSinai mukataura navo muri kudenga, mukabva mavapa zvamakatonga zvakarurama nemitemo yechokwadi, mirau yakanaka nemirayiro.
14  Makavazivisa sabata renyu dzvene, mukavarayira mirayiro nemirau nomutemo muchishandisa mushumiri wenyu Mosesi.
15  Makavapa chingwa chakabva kudenga kuti nzara yavo ipere, mukavabudisira mvura paibwe kuti nyota yavo ipere, uye makati vapinde munyika vaiite yavo iyo yamakanga masimudzira ruoko rwenyu muchipikira kuvapa.
16  “Ivo, iwo madzitateguru edu, vakazvikudza, vakaomesa mitsipa yavo, uye havana kuteerera mirayiro yenyu.
17  Naizvozvo vakaramba kuteerera, uye havana kuyeuka mabasa enyu anoshamisa amakavaitira, asi vakaomesa mitsipa yavo, vakagadza mukuru kuti vadzokere kuuranda hwavo muIjipiti. Asi imi muri Mwari anokanganwira, ane nyasha neane ngoni, anononoka kutsamwa uye azere nomutsa worudo, uye hamuna kuvasiya.
18  Chokwadi, pavakanga vazvigadzirira mufananidzo wemhuru wakaumbwa nesimbi yakanyungudutswa vakatanga kuti, ‘Uyu ndiye Mwari wako akakubudisa muIjipiti,’ uye vakaita zvinhu zvikuru zvokusaremekedza,
19  imi, iyemi, nengoni dzenyu huru hamuna kuvasiya murenje. Shongwe yegore haina kubva pamusoro pavo masikati kuti ivatungamirire munzira, uyewo shongwe yomoto usiku kuti ivavhenekere nzira yavaifanira kufamba nayo.
20  Makapa mudzimu wenyu wakanaka kuti muvaite vakangwara, hamuna kunyima miromo yavo mana yenyu, uye makavapa mvura kuitira nyota yavo.
21  Kwemakore makumi mana makavagovera zvokudya murenje. Hapana chavakashaya. Nguo dzavo hadzina kusakara, netsoka dzavo hadzina kuzvimba.
22  “Makavapa umambo nemarudzi, nokuvaganhurira-ganhurira; zvokuti vakaita kuti nyika yaSihoni ive yavo, iyo nyika yamambo weHeshbhoni, nenyika yaOgi mambo weBhashani.
23  Makaita kuti vanakomana vavo vawande senyeredzi dzokumatenga. Makabva mavaunza munyika yamakanga mapikira madzitateguru avo kuti vapinde vaiite yavo.
24  Naizvozvo vanakomana vavo vakapinda, vakaita kuti nyika yacho ive yavo, mukakunda vagari vomunyika yacho pamberi pavo, ivo vaKenani, mukavaisa muruoko rwavo, iwo madzimambo avo maererano nemarudzi enyika yacho, kuti vavaitire sezvavaida.
25  Vakatora maguta akavakirirwa nenyika yakaorera, vakaita kuti dzimba dzakazara nezvinhu zvose zvakanaka dzive dzavo, migodhi yemvura yakacherwa, minda yemizambiringa neminda yemiorivhi nemiti yezvokudya mizhinji, vakatanga kudya, vakaguta, vakakora, vakafara nokuda kwokunaka kwenyu kukuru.
26  “Asi havana kuteerera, vakakupandukirai vakaramba vachirasira mutemo wenyu shure kwavo, vakauraya vaprofita venyu, avo vakavapupurira kuti vavadzose kwamuri; uye vakaita mabasa okusaremekedza zvikuru.
27  Nokuda kwaizvozvi makavaisa muruoko rwevavengi vavo, avo vakaramba vachivatambudza; asi munguva yokutambudzika kwavo vaichema kwamuri, imi maivanzwa muri kumatenga chaiko; uye maererano nengoni dzenyu zhinji maivapa vaponesi vaivaponesa paruoko rwevavengi vavo.
28  “Asi pavainge vangozorora, vaibva vaitazve zvakaipa pamberi penyu, uye maivasiya muruoko rwevavengi vavo, avo vaivatsika-tsika. Vaibva vadzoka voshevedzera kwamuri kuti vabatsirwe, uye imi maivanzwa muri kumatenga chaiko movanunura mavanunurazve, maererano nengoni dzenyu zhinji.
29  Kunyange maivapupurira kuti muvadzose kumutemo wenyu, ivo vakatozvikudza vakasateerera mirayiro yenyu; uye vakatadzira zvamakatonga, izvo zvinoti, kana munhu achizviita, zvinomuraramisawo. Vakaramba vakasindimara, vakaomesa mitsipa yavo, uye havana kuteerera.
30  Asi makavanzwira tsitsi kwemakore mazhinji, mukaramba muchivapupurira nomudzimu wenyu muchishandisa vaprofita venyu, asi havana kuteerera. Makazovaisa muruoko rwemarudzi enyika dzacho.
31  Asi nengoni dzenyu zhinji hamuna kuvaparadza kana kuvasiya; nokuti muri Mwari ane nyasha uye ane ngoni.
32  “Zvino, haiwa Mwari wedu, Mwari mukuru, ane simba neanotyisa, anochengeta sungano nokuva nomutsa worudo, musarega kutambudzika kwose kwakatiwana, isu nemadzimambo edu nemachinda edu nevapristi vedu nevaprofita vedu nemadzitateguru edu nevanhu venyu vose kubvira pamazuva emadzimambo eAsiriya kusvikira nhasi, kuchioneka sokuduku pamberi penyu.
33  Makarurama pazvose zvauya patiri, nokuti makaita nokutendeka, asi isu tisu takaita zvakaipa.
34  Kana ari madzimambo edu, machinda edu, vapristi vedu nemadzitateguru edu, havana kuchengeta mutemo wenyu, kana kuteerera mirayiro yenyu kana zvipupuriro zvenyu zvamakavapupurira nazvo.
35  Ivo—muumambo hwavo nepakati pezvinhu zvenyu zvakanaka zvizhinji zvamakavapa, munyika yakafara, yakaorera yamakavawanisa, havana kukushumirai uye havana kutendeuka pamabasa avo akaipa.
36  Tarirai! Nhasi tiri varanda; uye kana iri nyika yamakapa madzitateguru edu kuti vadye zvibereko zvayo nezvinhu zvayo zvakanaka, tarirai! tiri varanda pairi,
37  uye zvibereko zvayo zviri kuwandira madzimambo amakaisa patiri nokuda kwezvivi zvedu, uye ari kutonga miviri yedu nezvipfuwo zvedu, maererano nezvaanoda, uye tiri kutambudzika kwazvo.
38  “Naizvozvo nokuda kweizvi zvose tiri kuita chibvumirano chakavimbika, chakanyorwa uye chakasimbiswa nechisimbiso chemachinda edu, vaRevhi vedu nevapristi vedu.”
7  Zvino rusvingo parwakanga rwangopera kuvakwazve, ndakabva ndamisa masuo acho. Vachengeti vemagedhi nevaimbi nevaRevhi vakabva vagadzwa.
2  Ndakaita kuti Hananai hama yangu naHananiya muchinda weNhare vatarisire Jerusarema, nokuti iye akanga ari munhu akavimbika kwazvo uye aitya Mwari wechokwadi kupfuura vamwe vakawanda.
3  Naizvozvo ndakati kwavari: “Magedhi eJerusarema ngaarege kuvhurwa kusvikira zuva rapisa; uye pavanenge vakamira pedyo ngavavhare masuo acho vaakiye. Misai varindi vevagari vomuJerusarema, mumwe nomumwe panzvimbo yake yokurindira uye mumwe nomumwe pakatarisana neimba yake.”
4  Zvino guta racho rakanga rakafara riri guru, uye mukati maro maingova nevanhu vashomanana, uye makanga musina dzimba dzakavakwa.
5  Asi Mwari wangu akazviisa mumwoyo mangu kuti ndiunganidze vanokudzwa nevatevedzeri vevatongi nevanhu vacho kuti vanyorwe maererano nemadzinza avo. Ndakabva ndawana bhuku rakanyorwa madzinza evaya vakauya pakutanga, ndikawana makanyorwa kuti:
6  Ava ndivo vanakomana vedunhu racho, vakauya vachibva pakutapwa kwevanhu vakanga vatapwa, avo Nebhukadhinezari mambo weBhabhironi akanga atapa, vakazodzoka kuJerusarema nokuJudha, mumwe nomumwe kuguta rake;
7  vaya vakauya naZerubhabheri, Jeshua, Nehemiya, Azariya, Raamiya, Nahamani, Modhekai, Bhirishani, Mispereti, Bhigvhai, Nehumi, Bhaana. Kuwanda kwevarume vevanhu vaIsraeri ndouku:
8  Vanakomana vaParoshi, zviuru zviviri nezana nemakumi manomwe nevaviri;
9  vanakomana vaShefatiya, mazana matatu nemakumi manomwe nevaviri;
10  vanakomana vaAraa, mazana matanhatu nemakumi mashanu nevaviri;
11  vanakomana vaPahati-moabhi, vevanakomana vaJeshua naJoabhi, zviuru zviviri nemazana masere negumi nevasere;
12  vanakomana vaEramu, chiuru nemazana maviri nemakumi mashanu nevana;
13  vanakomana vaZatu, mazana masere nemakumi mana nevashanu;
14  vanakomana vaZakai, mazana manomwe nemakumi matanhatu;
15  vanakomana vaBhinui, mazana matanhatu nemakumi mana nevasere;
16  vanakomana vaBhebhai, mazana matanhatu nemakumi maviri nevasere;
17  vanakomana vaAzgadhi, zviuru zviviri nemazana matatu nemakumi maviri nevaviri;
18  vanakomana vaAdhonikamu, mazana matanhatu nemakumi matanhatu nevanomwe;
19  vanakomana vaBhigvhai, zviuru zviviri nemakumi matanhatu nevanomwe;
20  vanakomana vaAdhini, mazana matanhatu nemakumi mashanu nevashanu;
21  vanakomana vaAteri, waHezekiya, makumi mapfumbamwe nevasere;
22  vanakomana vaHashumu, mazana matatu nemakumi maviri nevasere;
23  vanakomana vaBhezai, mazana matatu nemakumi maviri nevana;
24  vanakomana vaHarifi, zana negumi nevaviri;
25  vanakomana vokuGibhiyoni, makumi mapfumbamwe nevashanu;
26  varume vokuBhetrehema neNetofa, zana nemakumi masere nevasere;
27  varume vokuAnatoti, zana nemakumi maviri nevasere;
28  varume vokuBheti-azmavheti, makumi mana nevaviri;
29  varume vokuKiriyati-jearimu, Kefira neBheeroti, mazana manomwe nemakumi mana nevatatu;
30  varume vokuRama neGebha, mazana matanhatu nemakumi maviri nomumwe chete;
31  varume vokuMikmasi, zana nemakumi maviri nevaviri;
32  varume vokuBheteri neAi, zana nemakumi maviri nevatatu;
33  varume vokune rimwe Nebho, makumi mashanu nevaviri;
34  vanakomana vomumwe Eramu, chiuru nemazana maviri nemakumi mashanu nevana;
35  vanakomana vaHarimu, mazana matatu nemakumi maviri;
36  vanakomana vokuJeriko, mazana matatu nemakumi mana nevashanu;
37  vanakomana vokuRodhi, Hadhidhi neOno, mazana manomwe nemakumi maviri nomumwe chete;
38  vanakomana vokuSenaa, zviuru zvitatu nemazana mapfumbamwe nemakumi matatu.
39  Vapristi vaiva: Vanakomana vaJedhaya veimba yaJeshua, vaiva mazana mapfumbamwe nemakumi manomwe nevatatu;
40  vanakomana vaImeri, vaiva chiuru nemakumi mashanu nevaviri;
41  vanakomana vaPashuri, vaiva chiuru nemazana maviri nemakumi mana nevanomwe;
42  vanakomana vaHarimu, vaiva chiuru negumi nevanomwe.
43  VaRevhi vaiva: Vanakomana vaJeshua, waKadmieri, wevanakomana vaHodhevha, vaiva makumi manomwe nevana.
44  Vaimbi, vanakomana vaAsafi, vaiva zana nemakumi mana nevasere.
45  Vachengeti vemagedhi, vanakomana vaSharumu, vanakomana vaAteri, vanakomana vaTarimoni, vanakomana vaAkubhu, vanakomana vaHatita, vanakomana vaShobhai, vaiva zana nemakumi matatu nevasere.
46  VaNetinimu vaiva: Vanakomana vaZiha, vanakomana vaHasufa, vanakomana vaTabhaoti,
47  vanakomana vaKerosi, vanakomana vaSia, vanakomana vaPadhoni,
48  vanakomana vaRebhana, vanakomana vaHagabha, vanakomana vaSarimai,
49  vanakomana vaHanani, vanakomana vaGidheri, vanakomana vaGahari,
50  vanakomana vaReaya, vanakomana vaRezini, vanakomana vaNekodha,
51  vanakomana vaGazamu, vanakomana vaAza, vanakomana vaPaseya,
52  vanakomana vaBhesai, vanakomana vaMeunimu, vanakomana vaNefushesimu,
53  vanakomana vaBhakbhuki, vanakomana vaHakufa, vanakomana vaHahuri,
54  vanakomana vaBhazriti, vanakomana vaMehidha, vanakomana vaHasha,
55  vanakomana vaBhakosi, vanakomana vaSisera, vanakomana vaTema,
56  vanakomana vaNeziya, vanakomana vaHatifa.
57  Vanakomana vevashandi vaSoromoni vaiva: Vanakomana vaSotai, vanakomana vaSofereti, vanakomana vaPeridha,
58  vanakomana vaJaara, vanakomana vaDhakoni, vanakomana vaGidheri,
59  vanakomana vaShefatiya, vanakomana vaHatiri, vanakomana vaPokereti-hazebhaimu, vanakomana vaAmone.
60  VaNetinimu vose nevanakomana vevashandi vaSoromoni vaiva mazana matatu nemakumi mapfumbamwe nevaviri.
61  Ava ndivo vakabva kuTeri-mera, Teri-hasha, Kerubhi, Adhoni neImeri, asi vaisakwanisa kutaura imba yemadzibaba avo nokwavakabva, kana vaiva vaIsraeri:
62  vanakomana vaDheraya, vanakomana vaTobhiya, vanakomana vaNekodha, vaiva mazana matanhatu nemakumi mana nevaviri.
63  Vevapristi vaiva: vanakomana vaHabhaya, vanakomana vaHakozi, vanakomana vaBhazirai, uyo akatora mudzimai pavanasikana vaBhazirai muGiriyedhi akazoshevedzwa nezita ravo.
64  Ava ndivo vaya vakatsvaka bhuku ravo remazita, kuti varatidze dzinza ravo pachena, asi harina kuwanika, zvokuti vakarambidzwa kuva vapristi zvichinzi vakasvibiswa.
65  Naizvozvo muTishata akavataurira kuti vasadya zvinhu zvitsvenetsvene kusvikira mupristi ane Urimu neTumimu amuka.
66  Ungano yose seboka rimwe chete yaiva zviuru makumi mana nezviviri nemazana matatu nemakumi matanhatu,
67  tisingabatanidzi varandarume vavo nevarandasikana vavo, ava vari zviuru zvinomwe nemazana matatu nemakumi matatu nevanomwe; uye vakanga vaine vaimbi vechirume nevaimbi vechikadzi mazana maviri nemakumi mana nevashanu.
68  Mabhiza avo aiva mazana manomwe nemakumi matatu nematanhatu, manyurusi avo aiva mazana maviri nemakumi mana nemashanu.
69  Ngamera dzaiva mazana mana nemakumi matatu neshanu. Mbongoro dzaiva zviuru zvitanhatu nemazana manomwe nemakumi maviri.
70  Kwaiva nechikamu chevakuru vedzimba dzemadzibaba vakapa nokuda kwebasa. MuTishata akaisa papfuma yacho madrakema endarama chiuru, ndiro makumi mashanu, nguo refu dzevapristi mazana mashanu nemakumi matatu.
71  Kwaiva nevamwe vevakuru vedzimba dzemadzibaba vakaisa papfuma yacho madrakema endarama zviuru makumi maviri nemamaina esirivha zviuru zviviri nemazana maviri nokuda kwebasa.
72  Zvakapiwa nevamwe vanhu vose zvaiva madrakema endarama zviuru makumi maviri nemamaina esirivha zviuru zviviri nenguo refu dzevapristi makumi matanhatu nenomwe.
73  Vapristi nevaRevhi nevachengeti vemagedhi nevaimbi nevamwe vanhu nevaNetinimu nevaIsraeri vose vakagara mumaguta avo. Pakasvika mwedzi wechinomwe, vanakomana vaIsraeri vakanga vava mumaguta avo.
6  Zvino Sanibharati naTobhiya naGeshemu muArabhiya nevamwe vavengi vedu vose pavakangoudzwa kuti ndakanga ndavakazve rusvingo uye pakanga pasina pakaputsika pakanga pasara (kunyange zvazvo kusvikira panguva iyoyo ndakanga ndisati ndamisa masuo acho pamagedhi),
2  Sanibharati naGeshemu vakabva vandishevedza, vachiti: “Chiuya, ngatiranganei tisangane mumisha iri mubani reOno.” Asi ivo vakanga vachironga kundikuvadza.
3  Naizvozvo ndakatuma nhume kwavari, ndichiti: “Basa randiri kuita iguru, uye handikwanisi kuburukira ikoko. Basa ringamirirei ini ndichirirega ndichiburukira kwamuri?”
4  Zvisinei, vakanditumira shoko rakafanana kanokwana kana, asi ndakaramba ndichivapindura neshoko rakafanana.
5  Sanibharati akazotuma mushandi wake kwandiri neshoko rakafanana kechishanu, aine tsamba yakavhurika muruoko rwake.
6  Mairi makanga makanyorwa kuti: “Zvanzwika pakati pemarudzi, naGeshemu ari kuzvitaura, kuti iwe nevaJudha muri kuronga kupanduka. Ndokusaka uri kuvaka rusvingo; uye uri kuva mambo wavo, maererano nemashoko aya.
7  Kunotova nevaprofita vawakagadza kuti vashevedzere nezvako muJerusarema mose, vachiti, ‘MuJudha muna mambo!’ Zvino zvinhu zvakadai zvichaudzwa mambo. Naizvozvo chiuya zvino, uye ngatitaurirane.”
8  Zvisinei, ndakamutumira shoko, ndichiti: “Zvinhu zvakadai zvauri kutaura hazvina kumboitwa, asi uri kungozvifunga zvako mumwoyo mako.”
9  Nokuti vose zvavo vakanga vachiedza kutityisidzira, vachiti: “Maoko avo achashaya simba pabasa racho zvokuti harizoitwi.” Asi zvino simbisai maoko angu.
10  Zvino ndakapinda mumba maShemaya mwanakomana waDheraya mwanakomana waMehetabheri paakanga akazvivharira. Akatanga kuti: “Ngatiranganei kusangana mumba maMwari wechokwadi, mukati metemberi, uye ngativhare masuo etemberi; nokuti vari kuuya kuzokuuraya, vari kuuya kuzokuuraya usiku.”
11  Asi ndakati: “Munhu akaita seni angatiza here? Ndiani aripo akaita seni angapinda mutemberi akararama? Handisi kuzopinda!”
12  Naizvozvo ndakaongorora, uye tarira akanga asiri Mwari akanga amutuma, asi akanga andiprofitira nokuti Tobhiya naSanibharati pachavo vakanga vamubhadhara.
13  Nokuda kweizvi akanga abhadharwa kuti nditye ndiite saizvozvo, nditadze uye zvive kwavari mukurumbira wakaipa, kuti vandizvidze.
14  Haiwa Mwari wangu, yeukai Tobhiya naSanibharati, maererano nemabasa aya omumwe nomumwe, uyewo Noadhiya muprofitakadzi nevamwe vaprofita vose vairamba vachiedza kundityisidzira.
15  Rusvingo rwakazopera pazuva rechimakumi maviri nemashanu raEruri, mumazuva makumi mashanu nemaviri.
16  Zvino vavengi vedu vose pavakangozvinzwa nemamwe marudzi ose akanga akatipoteredza paakangozviona, vakanyara kwazvo, vakaziva kuti basa iri rakanga raitwa naMwari wedu.
17  Nemazuva iwayowo vanokudzwa vaJudha vakanga vachiwanza tsamba dzavo dzaienda kuna Tobhiya nedzaTobhiya dzaiuya kwavari.
18  Nokuti vakawanda vaiva muJudha vakanga vakapika kwaari, nokuti akanga ari mukuwasha waShekaniya mwanakomana waAraa; uye Jehohanani mwanakomana wake akanga atora mwanasikana waMeshuramu mwanakomana waBherekiya.
19  Uyewo, vairamba vachitaura zvinhu zvakanaka nezvake pamberi pangu. Vairamba vachiendesa mashoko angu kwaari. Kwaiva netsamba dzakatumirwa naTobhiya kuti andityisidzire.
13  Pazuva iroro bhuku raMosesi rakaverengwa vanhu vachinzwa; uye makawanikwa makanyorwa kuti muAmoni nomuMoabhi havafaniri kupinda muungano yaMwari wechokwadi nokusingagumi,
2  nokuti ivo havana kugamuchira vanakomana vaIsraeri nezvokudya nemvura, asi vakabhadhara Bharami kuti avatuke. Asi Mwari wedu akachinja kutuka kwacho kuva kukomborera.
3  Naizvozvo, pavakangonzwa mutemo wacho, vakatanga kutsaura boka rose revamwe vanhu vakanga vakavhengana vachibva kuna Israeri.
4  Zvino izvi zvisati zvaitika, mupristi Eriyashibhi aitarisira imba yokudyira yeimba yaMwari wedu aiva hama yaTobhiya;
5  uye akamuitira imba huru yokudyira, pavaigara vachiisa zvinopiwa zvezviyo, zvinonhuhwirira zvichena nemidziyo nechegumi chezviyo, waini itsva nemafuta, zviya zvaifanira kupiwa vaRevhi nevaimbi nevachengeti vemasuo, uye mupiro wevapristi.
6  Panguva yose iyi ndakanga ndisiri muJerusarema, nokuti mugore rechimakumi matatu nemaviri raAtashasta mambo weBhabhironi ndakaenda kwaiva namambo, uye pane imwe nguva gare gare ndakakumbira nguva yokusava pabasa kuna mambo.
7  Ndakabva ndasvika kuJerusarema ndikaona zvakaipa zvakanga zvaitirwa Tobhiya naEriyashibhi nokumugadzirira imba muchivanze cheimba yaMwari wechokwadi.
8  Zvino zvakava zvakaipa kwazvo kwandiri. Naizvozvo ndakakanda midziyo yose yeimba yaTobhiya kunze kweimba yokudyira.
9  Pashure paizvozvo ndakataura shoko, vakachenesa dzimba dzokudyira; uye ndakadzorera imomo midziyo yeimba yaMwari wechokwadi, pamwe chete nechinopiwa chezviyo nezvinonhuhwirira zvichena.
10  Zvino ndakaona kuti vaRevhi vakanga vasina kupiwa migove yavo, zvokuti vaRevhi nevaimbi vaiita basa vakamhanyira, mumwe nomumwe kumunda wake.
11  Ndakatanga kuwanira mhosva vatevedzeri vevatongi ndikati: “Neiko imba yaMwari wechokwadi yaregeredzwa?” Naizvozvo ndakavaunganidza ndikavamisa panzvimbo yavo yavaifanira kumira.
12  Kana ari Judha wose, akaunza chegumi chezviyo nechewaini itsva nechemafuta kunzvimbo dzokuchengetera zvinhu.
13  Ndakabva ndaita kuti mupristi Sheremiya nomukopi Zadhoki naPedhaya wevaRevhi vatarisire nzvimbo dzaichengeterwa zvinhu; uye Hanani mwanakomana waZakuri mwanakomana waMataniya aiva pasi pavo, nokuti vakanzi vakatendeka; uye ndivo vaifanira kugovera hama dzavo.
14  Haiwa Mwari wangu, ndiyeukei, pamusoro peizvi, uye musadzima mabasa angu omutsa worudo andakaitira imba yaMwari wangu uye kuitarisira kwandakaita.
15  Mumazuva iwayo ndakaona vanhu muJudha vachitsika-tsika zvisviniro zvewaini pasabata nokuuya nemirwi yezviyo nokuitakudza mbongoro, uyewo waini, mazambiringa nemaonde nemitoro yemarudzi ose, vachiuya nazvo muJerusarema pazuva resabata; uye ndakavanyevera pazuva ravakatengesa zvokudya.
16  Naivo vokuTire vaigara muguta uye vaiuya nehove nezvokutengesa zvemarudzi ose vachitengesera vanakomana vaJudha nomuJerusarema pasabata.
17  Naizvozvo ndakatanga kuwanira mhosva vanokudzwa vaJudha ndikavati: “Chinhu ichi chakaipa chamuri kuita chii, muchitosvibisa zvenyu zuva resabata?
18  Madzitateguru enyu haana kuita saizvozvi, zvokuti Mwari wedu akaunza nhamo yose iyi patiri, nepaguta rinowo here? Asi imi muri kuwedzera kutsamwirwa kwazvo kwaIsraeri nokusvibisa sabata.”
19  Zvino magedhi eJerusarema achangova nomumvuri sabata risati rasvika, ndakabva ndataura shoko, masuo akatanga kuvharwa. Ndakataurazve kuti varege kuavhura kutozosvikira sabata rapfuura; uye ndakamisa vamwe vevashandi vangu pamagedhi kuti parege kuva nomutoro ungapinda pazuva resabata.
20  Naizvozvo vashambadzi nevatengesi vezvinotengeswa zvemarudzi ose vakarara vari kunze kweJerusarema kamwe uye kechipiri.
21  Ndakabva ndavanyevera ndikati kwavari: “Muri kurarirei muri pamberi porusvingo? Kana mukazviitazve, ndichakukuvadzai.” Kubvira panguva iyoyo havana kuzouya pasabata.
22  Ndakati vaRevhi ngavagare vachizvinatsa vachipinda, vachirinda magedhi kuti vatsvenese zuva resabata. Ndiyeukireiwo izvi, haiwa Mwari wangu, uye ndinzwirei tsitsi maererano noukuru hwomutsa wenyu worudo.
23  Uyewo, mumazuva iwayo ndakaona vaJudha vakanga vapa madzimai echiAshdhodhi, okuvaAmoni nokuvaMoabhi pokugara.
24  Kana vari vanakomana vavo, hafu yaitaura mutauro wechiAshdhodhi, uye hapana mumwe wavo aigona kutaura chiJudha, asi rurimi rwevamwe vanhu.
25  Ndakatanga kuvawanira mhosva, ndikavatuka, ndikarova vamwe varume vavo, ndikadzura bvudzi ravo, ndikaita kuti vapike naMwari ndichiti: “Musapa vanakomana vavo vanasikana venyu, uye musagamuchira chero upi zvake wevanasikana vavo nokuda kwevanakomana venyu kana kuti nokuda kwenyu.
26  Soromoni mambo waIsraeri haana kutadza nokuda kwaivava here? Pakati pemarudzi mazhinji hakuna kuva namambo akaita saiye; uye aidiwa naMwari wake, zvokuti Mwari akamuita mambo wevaIsraeri vose. Naiyewo akatadziswa nemadzimai okune dzimwe nyika.
27  Zvino chinhu chisina kumbonzwiwa here zvamunoita zvakaipa zvikuru zvose izvi nokusatendeka kuna Mwari wedu nokupa madzimai okune dzimwe nyika pokugara?”
28  Mumwe wevanakomana vaJoyadha mwanakomana womupristi mukuru Eriyashibhi, akanga ari mukuwasha waSanibharati muHoroni. Naizvozvo ndakamudzinga.
29  Vayeukei, haiwa Mwari wangu, nokuda kwokusvibisa upristi nesungano youpristi neyevaRevhi.
30  Ndakavanatsa pazvinhu zvose zvokune dzimwe nyika ndikapa vapristi nevaRevhi mabasa, mumwe nomumwe pabasa rake,
31  kunyange romugove wehuni panguva dzakatarwa uye rezvibereko zvaitanga kuibva. Ndiyeukei, haiwa Mwari wangu, nenzira yakanaka.
5  Zvisinei, vanhu nemadzimai avo vakachemera hama dzavo dzechiJudha kwazvo.
2  Kwaiva nevaiti: “Tiri kupa vanakomana vedu nevanasikana vedu sechokumbofanobata kuti tiwane zviyo, tidye, tirarame.”
3  Uye kwaiva nevaiti: “Tiri kupa minda yedu neminda yedu yemizambiringa nedzimba dzedu sechokumbofanobata kuti tiwane zviyo panguva yokushomeka kwezvokudya.”
4  Uye kwaiva nevaiti: “Takakwereta mari yomuripo wamambo paminda yedu neminda yedu yemizambiringa.
5  Zvino miviri yedu yakafanana nemiviri yehama dzedu; vanakomana vedu vakafanana nevanakomana vavo, asi tarirai isu tiri kuita kuti vanakomana vedu nevanasikana vedu vave varanda, uye kune vamwe vanasikana vedu vatova vakadaro; uye maoko edu haana simba, minda yedu neminda yedu yemizambiringa zvayava yevamwe.”
6  Zvino ndakatsamwa kwazvo pandakangonzwa kuchema kwavo nemashoko aya.
7  Naizvozvo ndakafungisisa mumwoyo mangu, ndikatanga kuwanira mhosva vanokudzwa nevatevedzeri vevatongi, ndikati kwavari: “Muri kureva chimbadzo, mumwe nomumwe pahama yake.” Uyezve, ndakavarongera gungano guru.
8  Ndakati kwavari: “Isu takadzikinura hama dzedu dzechiJudha dzakanga dzakatengeswa kune mamwe marudzi, patakagona napo; zvino imi motengesa hama dzenyu, uye dzinofanira kutengeswa kwatiri here?” Vakanyarara, vakashaya neshoko zvaro.
9  Ndakati: “Chinhu chamuri kuita hachina kunaka. Hamufaniri kufamba muchitya Mwari wedu here nokuda kwokuzvidza kwemamwe marudzi, ivo vavengi vedu?
10  Uyewo ini, hama dzangu nevashandi vangu tiri kuvakweretesa mari nezviyo. Ndapota, ngatiregei kukweretesa uku tichiwana mubereko.
11  Ndapota, vadzorerei nhasi minda yavo, minda yavo yemizambiringa, minda yavo yemiorivhi nedzimba dzavo, nechikamu chimwe chete pazvikamu zana zvemari nezvezviyo, waini itsva nemafuta chamuri kureva kwavari somubereko.”
12  Ivo vakati: “Tichadzorera, uye haticharevi chinhu kwavari. Tichaita chaizvoizvo sezvamuri kutaura.” Naizvozvo ndakashevedza vapristi ndikaita kuti vapike kuti vaite maererano neshoko iri.
13  Uyewo, ndakazunza nguo dzangu nechepachipfuva changu ndikabva ndati: “Saizvozvi Mwari wechokwadi ngaazunze mumba make nepapfuma yake yakawanwa, munhu wose asingaiti shoko iri; uye saizvozvi ngaazunzirwe kunze, ave asina chinhu.” Ungano yose ikati: “Ameni!” Zvino vakatanga kurumbidza Jehovha. Uye vanhu vakaita maererano neshoko iri.
14  Chimwe chinhu chaiva chokuti: Kubvira pazuva raakandiita gavhuna wavo munyika yeJudha, kubvira pagore rechimakumi maviri kusvikira kugore rechimakumi matatu nemaviri ramambo Atashasta, makore gumi nemaviri, ini nehama dzangu hatina kudya zvokudya zvaifanira kupiwa gavhuna.
15  Kana ari aimbova magavhuna akanga anditangira, akanga aremedza vanhu, uye zuva nezuva akaramba achitora kwavari mashekeri makumi mana esirivha nokuda kwezvokudya newaini. Uyewo, vashandi vavo vaidzvinyirira vanhu. Asi ini handina kuita izvozvo nokuti ndaitya Mwari.
16  Ndakashandawo pabasa rorusvingo urwu, uye hatina kuwana kunyange munda; uye vashandi vangu vose vakanga vakaunganira basa ikoko.
17  VaJudha nevatevedzeri vevatongi, varume zana nemakumi mashanu, nevaya vaiuya kwatiri vachibva kune mamwe marudzi akanga akatipoteredza vaiva patafura yangu.
18  Kana zviri zviya zvaigadzirwa zuva nezuva, zvandaigadzirirwa zvaiva, nzombe imwe chete, makwai matanhatu akanaka pamwe chete neshiri, uye kamwe chete pamazuva gumi oga oga waini yemarudzi ose yakawanda. Pamwe chete naizvozvi handina kurayira zvokudya zvaifanira kupiwa gavhuna, nokuti basa raiitwa nevanhu ava rairema.
19  Haiwa Mwari wangu, ndiyeukirei zvose zvandakaitira vanhu ava, nenzira yakanaka.
1  Mashoko aNehemiya mwanakomana waHakariya: Zvino mumwedzi waKisrevhi, mugore rechimakumi maviri, ini ndakanga ndiri munhare yeShushani.
2  Hananai, mumwe wehama dzangu, akabva apinda, iye nevamwe varume vaibva kuJudha, ndikavabvunza nezvevaJudha, vaya vakanga vapukunyuka, vakanga vasara pakutapwa, uyewo nezveJerusarema.
3  Naizvozvo vakati kwandiri: “Vaya vakasara, vakasara pakutapwa, vari mudunhu imomo, vari kutambudzika kwazvo uye vari kuzvidzwa; uye rusvingo rweJerusarema rwakaputswa, nemagedhi aro akatsva nomoto.”
4  Zvino pandakangonzwa mashoko aya, ndakagara pasi ndikatanga kusvimha misodzi, ndikaita mazuva ndichichema, uye ndakaramba ndichitsanya ndichinyengetera pamberi paMwari wokumatenga.
5  Ndakabva ndati: “Aa, Jehovha Mwari wokumatenga, Mwari mukuru neanotyisa, anochengeta sungano nokuva nomutsa worudo kune vaya vanomuda, vanochengeta mirayiro yake,
6  ndapota, nzeve yenyu ngaiteerere nemaziso enyu asvinure, kuti muteerere munyengetero womushumiri wenyu, wandiri kunyengetera pamberi penyu nhasi, masikati nousiku, pamusoro pevashumiri venyu, ivo vanakomana vaIsraeri, nguva yose ndichireurura zvivi zvevanakomana vaIsraeri zvatakakuitirai. Takatadza, ini neimba yababa vangu.
7  Chokwadi takakuitirai zvakaipa uye hatina kuchengeta mirayiro nemirau nezvamakatonga zvamakarayira mushumiri wenyu Mosesi.
8  “Ndapota, yeukai shoko ramakarayira mushumiri wenyu Mosesi, muchiti, ‘Kana mukava vasina kutendeka, ndichakuparadzirai pakati pemarudzi acho.
9  Pamunenge madzoka kwandiri, machengeta mirayiro yangu nokuiita, kunyange vanhu venyu vakaparadzirwa vakava kunogumira matenga, ndichavaunganidza vachibva ikoko uye ndichavaunza kunzvimbo yandakasarudza kuti zita rangu rigare ikoko.’
10  Ivo vashumiri venyu nevanhu venyu, vamakadzikinura nesimba renyu guru uye noruoko rwenyu rune simba.
11  Aa, Jehovha, ndapota, nzeve yenyu ngaiteerere munyengetero womushumiri wenyu nomunyengetero wevashumiri venyu vanofarira kutya zita renyu; uye ndapota, itai kuti mushumiri wenyu abudirire nhasi, mumuite kuti anzwirwe tsitsi pamberi pomunhu uyu.” Zvino ini ndakanga ndiri mudiri wamambo.
2  Zvino mumwedzi waNisani, mugore rechimakumi maviri ramambo Atashasta, waini yakanga iri pamberi pake, uye ini senguva dzose ndakatora waini ndikaipa mambo. Asi ndakanga ndisati ndambosuruvara pamberi pake.
2  Naizvozvo mambo akati kwandiri: “Nei chiso chako chakasuruvara iwe usingarwari? Ichi hachisi chimwe chinhu kunze kwokusuruvara kwomwoyo.” Ndakatya kwazvo.
3  Ndakabva ndati kuna mambo: “Mambo ngaararame nokusingagumi! Chiso changu chingaregererei kusuruvara kana guta, iyo imba yenzvimbo yemakuva emadzitateguru angu, rakaparara, uye magedhi aro akatsva nomoto?”
4  Mambo akatiwo kwandiri: “Chii ichi chauri kuedza kukumbira?” Ndakabva ndanyengetera kuna Mwari wokumatenga.
5  Pashure paizvozvo ndakati kuna mambo: “Kana zvakanaka kuna mambo, uye kana mushumiri wenyu akanaka pamberi penyu, nditumei kuJudha, kuguta renzvimbo yemakuva emadzitateguru angu, kuti ndirivakezve.”
6  Mambo akati kwandiri, vahosi vake zvavakanga vagere pedyo naye: “Rwendo rwako ruchatora nguva yakareba sei uye uchadzoka rini?” Naizvozvo zvakava zvakanaka pamberi pamambo kuti andirege ndichienda, pandakamupa nguva yakatarwa.
7  Zvino ndakati kuna mambo: “Kana zvakanaka kuna mambo, dai ndapiwawo tsamba dzinoenda kumagavhuna ari mhiri kwoRwizi, kuti andibvumire kupfuura kusvikira ndasvika kuJudha;
8  uyewo tsamba inoenda kuna Asafi muchengeti wepaki yamambo, kuti andipe miti yokuti ndivake magedhi eNhare yeimba nematanda, uye orusvingo rweguta neeimba yandichanopinda.” Naizvozvo mambo akandipa, maererano noruoko rwakanaka rwaMwari wangu rwaiva pandiri.
9  Ndakazosvika kumagavhuna aiva mhiri kwoRwizi ndikaapa tsamba dzamambo. Uyewo, mambo akandirega ndichienda nevakuru veuto rehondo nevatasvi vemabhiza.
10  Sanibharati muHoroni naTobhiya mushandi wacho, muAmoni, pavakazvinzwa, kwavari zvakava chinhu chakaipa kwazvo kuti mumwe munhu akanga auya kuzotsvakira vanakomana vaIsraeri chinhu chakanaka.
11  Ndakazosvika kuJerusarema, ndikaramba ndiriko kwemazuva matatu.
12  Ndakabva ndamuka usiku, ini nevarume vashomanana vandaiva navo, asi handina kuudza munhu zvakanga zvichiiswa mumwoyo mangu naMwari wangu kuti ndiitire Jerusarema, uye ndakanga ndisina chipfuwo chandaiva nacho kunze kwechipfuwo chandakanga ndakatasva.
13  Ndakabuda nepaGedhi roMupata usiku nepamberi peChitubu cheNyoka Huru nokuGedhi reMirwi yeMadota, uye ndakaramba ndichiongorora masvingo eJerusarema, kuti akanga akaputsika sei uye kuti magedhi aro akanga atsva sei nomoto.
14  Ndakapfuurira kuGedhi reTsime nokuDziva raMambo, uye pakanga pasina nzvimbo yokuti chipfuwo chandakanga ndakatasva chipfuure napo.
15  Asi ndakaramba ndichikwira nomumupata une rukova usiku, uye ndakaramba ndichiongorora rusvingo; ndichibva ndazodzoka ndikapinda nepaGedhi roMupata, ndikadzoka saizvozvo.
16  Asi vatevedzeri vevatongi havana kuziva kwandakanga ndaenda nezvandaiita; uye ndakanga ndisati ndataura chinhu kuvaJudha nevapristi nevanokudzwa nevatevedzeri vevatongi nevamwe vanhu vose vaiita basa.
17  Ndakazoti kwavari: “Muri kuona kutambudzika kwatiri kuita, kuti Jerusarema rakaparara sei uye kuti magedhi aro akatsva sei nomoto. Uyai ngativakeizve rusvingo rweJerusarema, kuti tirege kuramba tichizvidzwa.”
18  Ndakavaudza nezvoruoko rwaMwari wangu, kuti rwakanga rwakanaka sei pandiri, uyewo nezvemashoko amambo aakanga anditaurira. Ivo vakati: “Ngatisimukei tivake.” Naizvozvo vakasimbisa maoko avo kuti vaite basa rakanaka.
19  Zvino Sanibharati muHoroni naTobhiya mushandi wacho, muAmoni, naGeshemu muArabhiya pavakazvinzwa, vakatanga kutinyomba uye kutitarira vachitizvidza vachiti: “Chii ichi chamuri kuita? Muri kupandukira mambo nhai?”
20  Zvisinei, ndakavapindura ndikati kwavari: “Mwari wokumatenga Ndiye achaita kuti tibudirire, uye isu, vashumiri vake, tichasimuka, uye tichavaka; asi imi hamuna mugove, kana chamunoti ndechenyu, kana chiyeuchidzo muJerusarema.”
3  Zvino mupristi mukuru Eriyashibhi nehama dzake, ivo vapristi, vakasimuka vakavaka Gedhi reMakwai. Ivo vakaritsvenesa, vakamisa masuo aro; uye vakaritsvenesa kusvikira kuShongwe yeMeya, kusvikira kuShongwe yaHananeri.
2  Varume vokuJeriko vakavaka kurutivi rwavo. Zakuri mwanakomana waImri akavaka kurutivi rwavo.
3  Vanakomana vaHasena vakavaka Gedhi reHove; ivo vakarivaka nematanda vakabva vamisa masuo aro, zvihuri zvaro nemizariro yaro.
4  Kurutivi rwavo kwakagadzirwa naMeremoti mwanakomana waUrija mwanakomana waHakozi, uye kurutivi rwavo kwakagadzirwa naMeshuramu mwanakomana waBherekiya mwanakomana waMeshezabheri; uye kurutivi rwavo kwakagadzirwa naZadhoki mwanakomana waBhana.
5  Kurutivi rwavo kwakagadzirwa nevaTekoa; asi vakuru vavo havana kuisa mitsipa yavo pabasa ravanatenzi vavo.
6  Gedhi reGuta Rekare rakagadzirwa naJoyadha mwanakomana waPaseya naMeshuramu mwanakomana waBhesodheya; ivo vakarivaka nematanda vakabva vamisa masuo aro nezvihuri zvaro nemizariro yaro.
7  Kurutivi rwavo kwakagadzirwa naMeratiya muGibhiyoni naJadhoni muMeronoti, varume vokuGibhiyoni neMizpa, vechigaro choumambo chagavhuna wemhiri kwoRwizi.
8  Kurutivi rwake kwakagadzirwa naUzieri mwanakomana waHahaya, mumwe wevapfuri vendarama; uye kurutivi rwake kwakagadzirwa naHananiya mumwe wevavhenganisi vemafuta okuzora; ivo vakaisa matombo matete paJerusarema kusvikira kuRusvingo Rwakafara.
9  Kurutivi rwavo kwakagadzirwa naRefaya mwanakomana waHeri, muchinda wehafu yoruwa rweJerusarema.
10  Kurutivi rwavo kwakagadzirwa naJedhaya mwanakomana waHarumafi pakatarisana neimba yake; uye kurutivi rwake kwakagadzirwa naHatushi mwanakomana waHashabneya.
11  Chimwe chikamu chakayerwa chakagadzirwa naMarikija mwanakomana waHarimu naHashubhu mwanakomana waPahati-moabhi, uyewo Shongwe yeOvheni Dzokubikira.
12  Kurutivi rwake kwakagadzirwa naSharumu mwanakomana waHaroheshi, muchinda wehafu yoruwa rweJerusarema, iye nevanasikana vake.
13  Gedhi roMupata rakagadzirwa naHanuni nevagari vomuZanoa; ivo vakarivaka vakabva vamisa masuo aro, zvihuri zvaro nemizariro yaro, uyewo makubhiti chiuru murusvingo kusvikira kuGedhi reMirwi yeMadota.
14  Gedhi reMirwi yeMadota rakagadzirwa naMarikija mwanakomana waRekabhi, muchinda woruwa rweBheti-hakeremu; iye akarivaka akamisa masuo aro, zvihuri zvaro nemizariro yaro.
15  Gedhi reTsime rakagadzirwa naSharuni mwanakomana waKorihoze, muchinda woruwa rweMizpa; iye akarivaka nokuriisa denga nokumisa masuo aro, zvihuri zvaro nemizariro yaro, uyewo rusvingo rweDziva roMugero weMvura unoenda kuMunda waMambo nokusvika kuMatanho anobva kuGuta raDhavhidhi.
16  Nehemiya mwanakomana waAzbhuki, muchinda wehafu yoruwa rweBheti-zuri, akagadzira mberi kwake kusvikira pamberi peNzvimbo yeMakuva yaDhavhidhi uye kusvikira kudziva rakanga raitwa uye kusvikira kuImba yeVane Simba.
17  Vakagadzira mberi kwake vaiva vaRevhi, Rehumu mwanakomana waBhani; uye kurutivi rwake kwakagadzirwa naHashabhiya, muchinda wehafu yoruwa rweKeira, achiitira ruwa rwake.
18  Vakagadzira mberi kwake vaiva hama dzavo, Bhavhai mwanakomana waHenadhadhi, muchinda wehafu yoruwa rweKeira.
19  Ezeri mwanakomana waJeshua, muchinda weMizpa, akagadzira kurutivi rwake chimwe chikamu chakayerwa chaiva pakatarisana nomukwidza unoenda kuImba yeZvombo yaiva paChitsigiso choRusvingo.
20  Bharuki mwanakomana waZabhai akabishaira, akagadzira mberi kwake chimwe chikamu chakayerwa, kubvira paChitsigiso choRusvingo kusvikira kusuo reimba yomupristi mukuru Eriyashibhi.
21  Meremoti mwanakomana waUrija mwanakomana waHakozi akagadzira mberi kwake chimwe chikamu chakayerwa, kubvira pasuo reimba yaEriyashibhi kusvikira kunogumira imba yaEriyashibhi.
22  Mberi kwake kwakagadzirwa nevapristi, varume voRuwa rwaJodhani.
23  Mberi kwavo Bhenjamini naHashubhu vakagadzira pakatarisana neimba yavo. Mberi kwavo Azariya mwanakomana waMaaseya mwanakomana waAnaniya akagadzira pedyo neimba yake.
24  Mberi kwake Bhinui mwanakomana waHenadhadhi akagadzira chimwe chikamu chakayerwa, kubva paimba yaAzariya kusvikira kuChitsigiso choRusvingo uye kusvikira kukona.
25  Mberi kwake Parari mwanakomana waUzayi akagadzira pakatarisana neChitsigiso choRusvingo neshongwe inobuda paImba yaMambo, yokumusoro iri paChivanze cheVarindi. Mberi kwake kwaiva naPedhaya mwanakomana waParoshi.
26  VaNetinimu vakanga vachigara muOferi; ivo vakagadzira kusvikira pakatarisana neGedhi reMvura riri kumabvazuva neshongwe yakabudikira.
27  Mberi kwavo vaTekoa vakagadzira chimwe chikamu chakayerwa, kubvira pakatarisana neshongwe huru yakabudikira kusvikira parusvingo rweOferi.
28  Vapristi vakagadzira pamusoro peGedhi reMabhiza, mumwe nomumwe pakatarisana neimba yake.
29  Mberi kwavo Zadhoki mwanakomana waImeri akagadzira pakatarisana neimba yake. Uye mberi kwake kwakagadzirwa naShemaya mwanakomana waShekaniya, muchengeti weGedhi roKumabvazuva.
30  Hananiya mwanakomana waSheremiya naHanuni mwanakomana wechitanhatu waZarafi vakagadzira mberi kwake chimwe chikamu chakayerwa. Meshuramu mwanakomana waBherekiya akagadzira mberi kwake pakatarisana neimba yake huru.
31  Marikija, mumwe weboka revapfuri vendarama, akagadzira mberi kwake kusvikira kuimba yevaNetinimu nevatengesi, pakatarisana neGedhi Rokuongororera uye kusvikira kuimba yepamusoro pedenga remba iri pakona.
32  Vapfuri vendarama nevatengesi vakagadzira pakati peimba yepamusoro pedenga remba iri pakona neGedhi reMakwai.
12  Zvino ava ndivo vaiva vapristi nevaRevhi vakaenda naZerubhabheri mwanakomana waSheatiyeri naJeshua: Seraya, Jeremiya, Ezra,
2  Amariya, Maruki, Hatushi,
3  Shekaniya, Rehumu, Meremoti,
4  Idho, Ginetoi, Abhija,
5  Mijamini, Maadhiya, Bhiriga,
6  Shemaya, naJoyaribhi, Jedhaya,
7  Saruu, Amoki, Hirikiya, Jedhaya. Ava ndivo vaiva vakuru vevapristi nehama dzavo pamazuva aJeshua.
8  VaRevhi vaiva Jeshua, Bhinui, Kadmieri, Sherebhiya, Judha, Mataniya, vaitarisira kuonga, iye nehama dzake.
9  Bhakbhukiya naUni hama dzavo vaiva pakatarisana navo nokuda kwemabasa okurinda.
10  Jeshua akabereka Joyakimu, Joyakimu akabereka Eriyashibhi, Eriyashibhi akabereka Joyadha.
11  Joyadha akabereka Jonatani, Jonatani akabereka Jadhua.
12  Pamazuva aJoyakimu kwaiva nevapristi, vakuru vedzimba dzemadzibaba vaiva: wokwaSeraya, Meraya; wokwaJeremiya, Hananiya;
13  wokwaEzra, Meshuramu; wokwaAmariya, Jehohanani;
14  wokwaMarukai, Jonatani; wokwaShebhaniya, Josefa;
15  wokwaHarimu, Adna; wokwaMerayoti, Herikai;
16  wokwaIdho, Zekariya; wokwaGinetoni, Meshuramu;
17  wokwaAbhija, Zikri; wokwaMiniyamini, ——; wokwaMoadhiya, Piritai;
18  wokwaBhiriga, Shamua; wokwaShemaya, Jehonatani;
19  uye wokwaJoyaribhi, Matenai; wokwaJedhaya, Uzai;
20  wokwaSereai, Karai; wokwaAmoki, Ebheri;
21  wokwaHirikiya, Hashabhiya; wokwaJedhaya, Netaneri.
22  Vaiva vaRevhi pamazuva aEriyashibhi, Joyadha naJohanani naJadhua vakanyorwa sevakuru vedzimba dzemadzibaba, uyewo vapristi, kusvikira pakutonga kwaDhariyasi muPezhiya.
23  Vanakomana vaRevhi sevakuru vedzimba dzemadzibaba vakanyorwa mubhuku remabasa enguva yacho, kunyange kusvikira pamazuva aJohanani mwanakomana waEriyashibhi.
24  Vakuru vevaRevhi vaiva Hashabhiya, Sherebhiya naJeshua mwanakomana waKadmieri nehama dzavo dzaiva dzakatarisana navo kuti dzirumbidze nokuonga maererano nomurayiro waDhavhidhi munhu waMwari wechokwadi, boka revarindi rakatarisana neboka revarindi.
25  Mataniya naBhakbhukiya, Obhadhiya, Meshuramu, Tarimoni, Akubhu vairinda sevachengeti vemagedhi, boka revarindi raiva panzvimbo dzokuchengetera zvinhu dzepamagedhi.
26  Ava ndivo vaivapo pamazuva aJoyakimu mwanakomana waJeshua mwanakomana waJozadhaki nepamazuva agavhuna Nehemiya nomupristi Ezra, mukopi.
27  Pakutsaurirwa kworusvingo rweJerusarema vakatsvaka vaRevhi, kuti vavabudise munzvimbo dzavo dzose vavaunze kuJerusarema kuti vatsaurire uye vafare nokuonga nenziyo, makwakwakwa esimbi nezviridzwa zvine tambo noudimbwa.
28  Vanakomana vevaimbi vakaungana vachibva muRuwa rwacho, kumativi ose eJerusarema nomumisha yevaNetofa,
29  nokuBheti-girigari nomumaruwa eGebha neAzmavheti, nokuti kwaiva nemisha iyo vaimbi vakanga vazvivakira kumativi ose eJerusarema.
30  Vapristi nevaRevhi vakazvichenesa uye vakachenesa vanhu nemagedhi norusvingo.
31  Ndakabva ndakwidza machinda aJudha parusvingo. Ndakagadzawo mapoka makuru maviri evaimbi okuonga nemidungwe yevanhu, rimwe raifamba kurudyi riri parusvingo richienda kuGedhi reMirwi yeMadota.
32  Hoshaya nehafu yemachinda aJudha vakatanga kufamba vari shure kwavo,
33  pamwe chete naAzariya, Ezra naMeshuramu,
34  Judha naBhenjamini naShemaya naJeremiya;
35  uyewo pavanakomana vevapristi vaiva nemabhosvo paiva naZekariya mwanakomana waJonatani mwanakomana waShemaya mwanakomana waMataniya mwanakomana waMikaya mwanakomana waZakuri mwanakomana waAsafi,
36  nehama dzake Shemaya naAzareri, Mirarai, Girarai, Maai, Netaneri naJudha, Hananai, vaine zviridzwa zvaDhavhidhi munhu waMwari wechokwadi; uye mukopi Ezra ari mberi kwavo.
37  PaGedhi reTsime uye mberi kwavo chaiko vakakwira paMatanho eGuta raDhavhidhi nepamukwidza worusvingo pamusoro peImba yaDhavhidhi kusvikira kuGedhi reMvura kumabvazuva.
38  Rimwe boka revaimbi rokuonga raifamba riri pamberi, ini ndichiritevera, pamwe chete nehafu yevanhu, tiri parusvingo nepamusoro peShongwe yeOvheni Dzokubikira uye kusvikira kuRusvingo Rwakafara,
39  nepamusoro peGedhi raEfremu kusvikira kuGedhi reGuta reKare uye kusvikira kuGedhi reHove neShongwe yaHananeri neShongwe yeMeya uye kusvikira kuGedhi reMakwai; uye vakasvika vakamira paGedhi reVarindi.
40  Mapoka acho maviri evaimbi okuonga akazosvika akamira paimba yaMwari wechokwadi, neniwo nehafu yevatevedzeri vevatongi vandaiva navo,
41  nevapristi, Eriyakimu, Maaseya, Miniyamini, Mikaya, Erioenai, Zekariya, Hananiya vaine mabhosvo,
42  naMaaseya naShemaya, naEriyezari naUzai naJehohanani naMarikija naEramu naEzeri. Vaimbi vaiva nomutariri Izrahiya vakaramba vachiita kuti vanzwike.
43  Pazuva iroro vakabayira zvibayiro zvakawanda, vakafara, nokuti Mwari wechokwadi akaita kuti vafare kwazvo. Naivowo vakadzi nevana vakafara, zvokuti kufara kweJerusarema kwaigona kunzwika kure.
44  Uyezve, pazuva iroro kwakagadzwa varume kuti vatarisire dzimba dzezvinhu zvakanga zvakachengetwa, dzemipiro, dzezvibereko zvokutanga nedzezvegumi, kuti vaunganidzire madziri kubva kuminda yemaguta migove yaidiwa nomutemo nokuda kwevapristi nevaRevhi; nokuti kufara kwaJudha kwaiva nokuda kwevapristi uye nokuda kwevaRevhi vaishumira.
45  Vakatanga kutarisira zvavaisungirwa kuti vaite zvine chokuita naMwari wavo uye zvavaisungirwa kuti vaite zvine chokuita nokunatsa, uyewo vaimbi nevachengeti vemagedhi, maererano nomurayiro waDhavhidhi naSoromoni mwanakomana wake.
46  Nokuti pamazuva aDhavhidhi naAsafi munguva yakapfuura kwaiva nevakuru vevaimbi norwiyo rwokurumbidza nokuonga Mwari.
47  VaIsraeri vose pamazuva aZerubhabheri nepamazuva aNehemiya vaipa migove yevaimbi nevachengeti vemagedhi maererano nezvaidiwa zvezuva nezuva uye vaizvitsaurira vaRevhi; uye vaRevhi vaizvitsaurira vanakomana vaAroni.
