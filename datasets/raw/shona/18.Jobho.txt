10  “Chokwadi mweya wangu unosemeswa noupenyu hwangu.Ndichataura pamusoro pokunetseka kwangu.Ndichataura mweya wangu uchirwadziwa!
2  Ndichati kuna Mwari, ‘Musanditi ndakaipa.Itai kuti ndizive kuti muri kundirwisirei.
3  Zvakanaka here kwamuri kuti muite zvakaipa,Kuti murambe chibereko chebasa rakaoma remaoko enyu,Uye kuti muvhenekere zano revakaipa?
4  Mune maziso enyama here,Kana kuti munoona sokuona kunoita munhuwo zvake here?
5  Mazuva enyu akaita semazuva omunhuwo zvake here,Kana kuti makore enyu akangoita semazuva omurume akagwinya here,
6  Zvamuri kuedza kutsvaka kukanganisa kwanguNokuramba muchitsvaka chivi changu?
7  Pasinei zvapo nokuti munoziva kuti handina kukanganisa,Uye kuti hapana anokwanisa kununura paruoko rwenyu?
8  Maoko enyu akandiumba, zvokuti akandiitaIni wose, asi mava kuda kundiparadza.
9  Ndapota, yeukai kuti makandiumba nevhuUye muchaita kuti ndidzokere kuguruva.
10  Hamuna here kundidurura somukakaUye kundiodzeka sezvinoitwa chizi?
11  Makandipfekedza ganda nenyama,Mukandiruka nemapfupa nemadzira.
12  Makandipa upenyu mukandiratidzira mutsa worudo;Uye kutarisira kwenyu kwakarinda simba roupenyu hwangu.
13  Makavanza zvinhu izvi mumwoyo menyu.Ndinonyatsoziva kuti zvinhu izvi zvinemi.
14  Kana ndichinge ndatadza, imi moramba makanditarira,Imi hamuti handina mhosva pakukanganisa kwangu;
15  Kana chokwadi ndakakanganisa, ndine nhamo!Uye kana chokwadi ndakarurama, handingasimudzi musoro wangu,Ndizere nokuzvidzwa uye ndizere nokutambudzika.
16  Kana ukazvikudza, muchandivhima sezvinoita mwana weshumba,Muchandiratidzazve kuti munoshamisa.
17  Muchaunza zvapupu zvenyu zvitsva pamberi pangu,Uye muchaita kuti kunditsamwira kwenyu kukure;Matambudziko ari kungotutirana pandiri.
18  Naizvozvo makandibudisireiko muchibereko?Ndingadai ndakafa, zvokuti hapana kana ziso raizondiona,
19  Ndingadai ndakaita sokunge kuti handina kumbovapo;Ndingadai ndakabudiswa mudumbu ndichienda muguva.’
20  Mazuva angu haasi mashoma here? Iye ngaarege,Ngaarege kunditarira, kuti ndifare zvishoma
21  Ndisati ndaenda—uye handizodzoki—Kunyika yakasviba ine zarima,
22  Kunyika yakasviba serima, yezarimaNokusarongeka, ine chiedza chakangoita serima.”
4  Zvino Erifazi muTemani akapindura, akati:
2  “Kana munhu akaedza kutaura shoko kwauri, uchapera simba here?Asi ndiani anokwanisa kudzora mashoko?
3  Tarira! Wakaruramisa vanhu vazhinji,Uye waigara uchisimbisa maoko asina simba.
4  Mashoko ako aitsigira chero munhu upi zvake aigumburwa;Uye waisimbisa mabvi aipera simba.
5  Asi panguva ino zvava kwauri, iwe wava kupera simba;Zvakubatawo, uye wava kunetseka.
6  Kutya kwako Mwari hakusi iko kwaunovimba nako here?Tariro yako haisi kururama kwenzira dzako here?
7  Ndapota, yeuka izvi: Ndiani asina mhosva akamboparara?Ndokupi kwakamboparadzwa munhu akarurama?
8  Maererano nezvandakaona, vaya vanofunga zvinhu zvinokuvadzaNevaya vanodyara zvinotambudza ndivo vachazvikohwa.
9  Vanoparadzwa nemhepo inofemwa naMwari,Vanopedzwa nesimba rokutsamwa kwake.
10  Kune kudzvova kweshumba, nenzwi romwana weshumba,Asi mazino evana veshumba vava nezenze anogurika.
11  Shumba inoparara nokushayiwa mhuka yokubata,Uye vana veshumba vanoparadzaniswa.
12  Zvino shoko rakaverevedzwa richiuya kwandiri,Nzeve yangu ikanzwa zevezeve raro,
13  Mupfungwa dzinonetsa nokuda kwezvinoratidzwa usiku,Vanhu pavanenge vakabatwa nehope huru.
14  Ndakabatwa nokutya, nokudedera,Mapfupa angu mazhinji akazadzwa nokutya.
15  Mudzimu wakapfuura nepachiso changu;Mvere dzenyama yangu dzakatanga kusimuka.
16  Iwo wakamira,Asi handina kuziva kuti wakanga wakaita sei;Mufananidzo wakanga uri pamberi pemaziso angu;Runyararo rwakavapo, ndikanzwa inzwi richiti:
17  ‘Munhuwo zvake—angava akarurama kupfuura Mwari here?Kana kuti murume akagwinya angava akachena kupfuura Muiti wake here?’
18  Tarirai! Iye haatendi muvashumiri vake,Uye anopa nhume dzake mhosva.
19  Zvakadini nevaya vanogara mudzimba dzevhu,Dzine nheyo dziri muguruva!Munhu anokurumidza kuvaparadza kupfuura zvinoitwa chitemamachira.
20  Vanoparadzwa kubvira mangwanani kusvikira manheru;Vanoparara nokusingaperi pasina anova nehanya nazvo.
21  Tambo yetende ravo iri mavari haina kubviswa here?Vanofa nokuti havana uchenjeri.
26  Zvino Jobho akapindura, akati:
2  “Haiwa, wave uri rubatsiro rwakadini kumunhu asina simba!Haiwa, waponesa ruoko rusina simba zvakadini!
3  Warayira munhu asina uchenjeri zvakadini,Uye waita kuti uchenjeri hunobatsira huzivikanwe nevazhinji!
4  Ndiani wawaudza mashoko?Mhepo yokufema yabuda mauri ndeyaani?
5  Vaya vasina simba vari murufu vanoramba vachidederaVari pasi pemvura pamwe chete nezviya zvinogara mairi.
6  Sheori haina kupfeka pamberi pake,Nzvimbo yokuparadza haina chokufuka.
7  Anotatamura kuchamhembe panzvimbo isina chinhu,Achiturika nyika pasina chinhu;
8  Achiputira mvura mumakore ake,Zvokuti gore gobvu haritsemurwi nayo;
9  Achifukidza chigaro choumambo,Achiwarira gore rake pamusoro pacho.
10  Akatara denderedzwa pamusoro pemvura,Kusvikira kunogumira chiedza murima.
11  Mbiru dzedenga dzinozununguka,Uye dzinoshamiswa nokutuka kwake.
12  Anonyandura gungwa nesimba rake,Anogura-gura mudenhi achishandisa kunzwisisa kwake.
13  Anobwinyisa denga nemhepo yake,Ruoko rwake rwakabaya nyoka inozvongonyoka.
14  Tarirai! Aka kanongova kachikamu kadukuduku kenzira dzake,Uye tinongonzwa zevezeve rokutaura kwake!Asi ndiani anganzwisisa kutinhira kwake kune simba?”
11  Zvino Zofari muNaama akapindura, akati:
2  “Mashoko mazhinji angarega kupindurwa here,Kana kuti munhu anozvirumbidza angava akarurama here?
3  Kutaura kwako kusina zvakunobatsira kungaita kuti vanhu vanyarare here,Uye ucharamba uchingonyomba pasina munhu anokutsiura here?
4  Unotiwo, ‘Kurayiridza kwangu kwakachena,Uye ndakachena pamberi penyu.’
5  Asi haiwa, kudai Mwari aizotauraOshama miromo yake achitaura newe!
6  Aizokuudza zvakavanzika zvouchenjeri,Nokuti zvinhu zvouchenjeri hunobatsira zvizhinji.Waizozivawo kuti Mwari anobvumira kuti zvimwe zvikanganiso zvako zvirege kuyeukwa.
7  Ungaziva zvinhu zvakadzama zvaMwari,Kana kuti ungaziva panogumira Wemasimbaose here?
8  Uchenjeri hwacho hwakakwirira kupfuura denga. Iwe ungaitei?Hwakadzika kupfuura Sheori. Iwe ungazivei?
9  Hwakareba kupfuura zvakaita nyika,Uye hwakafara kupfuura gungwa.
10  Kana iye akapfuura, akagamuchidza munhuUye ounganidza dare, ndiani angamudzivisa?
11  Nokuti iye anonyatsoziva vanhu vasiri vechokwadi.Paanoona zvinhu zvinokuvadza, haangafungisisi nezvazvo here?
12  Kunyange munhu asingafungi achawana njerePanongoberekwa mbizi inenge mbongoro iyo iri munhu.
13  Kana iwe uchizogadzirira mwoyo wakoWotambanudzira zvanza zvako kwaari,
14  Kana zvinhu zvinokuvadza zviri muruoko rwako, zviise kure,Uye kusarurama ngakurege kugara mumatende ako.
15  Nokuti uchabva wasimudza chiso chako usina mhosvaUye uchasimbiswa, uye hauzotyi.
16  Nokuti iwe—uchakanganwa kutambudzika;Uchakuyeuka semvura yakapfuura.
17  Nguva youpenyu hwako ichabuda yakajeka kupfuura masikati makuru;Rima richaita semangwanani.
18  Iwe uchava nechivimbo nokuti pane tariro iriko;Uchanyatsotarira-tarira—ucharara pasi wakachengeteka.
19  Uchazamura, pasina angakudederesa.Vanhu vazhinji vachatsvaka kukufadza;
20  Maziso evakaipa achaneta;Nzvimbo yavo yokutizira ichaparara,Uye tariro yavo ichava kufa kwomweya.”
8  Zvino Bhiridhadhi muShuhi akapindura, akati:
2  “Ucharamba uchitaura zvinhu izvi kusvikira rini,Mashoko omuromo wako zvaakaita semhepo ine simba?
3  Mwari angatsaudzira pakutonga here,Kana kuti Wemasimbaose angatsaudzira kururama here?
4  Kana vanakomana vako vakamutadzira,Zvokuti anovarega kuti vapinde muruoko rwokumukira kwavo,
5  Kudai iwe ukatsvaka Mwari,Uye ukateterera Wemasimbaose kuti unzwirwe nyasha,
6  Kudai wakachena uye wakarurama,Iko zvino angadai amuka nokuda kwakoUye angadai adzorera nzvimbo yako yokugara yakarurama.
7  Uyewo, kutanga kwako kungadai kwava chinhu chiduku,Asi kuguma kwako kwaizova kukuru kwazvo.
8  Ndapota, bvunza chizvarwa chekare,Ufunge nezvezvinhu zvakaongororwa nemadzibaba avo.
9  Nokuti isu tinongova vazuro, uye hapana chatinoziva,Nokuti mazuva edu panyika akaita somumvuri.
10  Ivo havangakurayiridzi nokukuudza here,Uye havangabudisi mashoko mumwoyo mavo here?
11  Nhokwe ingareba kana isiri mumachakwi here?Tsanga ingakura pasina mvura here?
12  Painenge yatumbuka, isati yatemwa,Inotangira humwe uswa hwose kuoma.
13  Ndizvo zvakaita makwara avose vanokanganwa Mwari,Uye tariro yomunhu anotsauka ichaparara,
14  Ane chaanovimba nacho chinoparadzwa,Uye ane chaanovimba nacho chakaita seimba yedandemutande.
15  Achazendamira paimba yake, asi haizorambi yakamira;Achaibata, asi haizogari.
16  Iye akaita somuti uzere nomuto uri kukura muzuva,Uye davi rake rinokura mumunda make.
17  Midzi yake inorukana pamurwi wematombo,Anoona imba yematombo.
18  Kana mumwe munhu akamuparadza panzvimbo yake,Iyo ichamurambawo, ichiti, ‘Handina kumbokuona.’
19  Tarira! Ndiko kuparara kwenzira yake;Uye vamwe vanobuda muguruva.
20  Tarira! Mwari haazorambi ani naani asina chaanopomerwa,Uye haazobatsiriwo vanoita zvakaipa,
21  Kusvikira azadza muromo wako nokuseka,Uye miromo yako nokushevedzera kwokufara.
22  Vaya vanokuvenga vachapfekedzwa nyadzi,Uye tende revakaipa harizovipo.”
30  “Zvino vava kundiseka,Ivo vaduku kwandiri pamazuva,Vane vanababa vandaizorambaKuti ndivaise pamwe chete nembwa dzeboka rangu.
2  Kunyange simba remaoko avo—raindibatsirei?Simba rakaparara mavari.
3  Havabereki nokuti vanoshayiwa uye vane nzara,Vanon’un’una nzvimbo isina mvura,Yakanga iine dutu uye yaiparadzwa nezuro.
4  Vaitanha mashizha anovava mumakwenzi,Uye midzi yomuti womutsvairo zvaiva zvokudya zvavo.
5  Vaizodzingwa pakati pevanhu;Vanhu vaizoshevedzera kwavari sezvavanoita mbavha.
6  Vanofanira kugara panzvimbo dzakatenuka dzemipata ine hova,Mumakomba epanyika nomumatombo.
7  Vaichema vari pakati pemakwenzi;Vaiungana pasi porukato.
8  Ivo vanakomana vebenzi, uyewo vanakomana vomunhu asingazivikanwi,Vakadzingwa panyika vachizvamburwa.
9  Zvino vava kuimba nezvangu,Uye ndava chinhu chinoshorwa kwavari.
10  Vanondisema, vanoramba vari kure neni;Uye havaregi kupfira mate kuchiso changu.
11  Nokuti iye akasunungura rukungiso rwangu, akandininipisa,Uye ivo vakasiya matomu akasununguka nokuda kwangu.
12  Vanosimuka kuruoko rwangu rworudyi sevana vakaipa;Vanorega tsoka dzangu,Asi vanoramba vachindikandira zvinodzivisa zvavo zvine njodzi.
13  Vanoparadza migwagwa yangu;Vanongowedzera nhamo yangu,Vasina kana mubatsiri.
14  Vanouya nepakaputsika pakuru;Vanomhanya nomudutu.
15  Zvinongoerekana zvavhundutsa zvaunzwa kwandiri;Kukudzwa kwangu kwadzingwa sezvinoitwa nemhepo,Uye ruponeso rwangu rwapfuura segore.
16  Zvino mweya wangu wadururwa uchibva mandiri;Mazuva okutambudzika andiwira.
17  Usiku mapfupa angu anoboorwa odonha achibva pandiri,Uye marwadzo anondin’un’una haambonyarari.
18  Nguo yangu inochinja nokuda kwoukuru hwesimba;Inondisunga sekora yenguo yangu refu.
19  Anondiwisira muvhu,Zvokuti ndava seguruva nemadota.
20  Ndinokuchemerai kuti ndibatsirwe, asi imi hamundipinduri;Ndamira, kuti munditeerere.
21  Munozvichinja kuti mundiitire utsinye;Munoramba muchindiitira utsinye nesimba rizere roruoko rwenyu.
22  Munondisimudza nemhepo, munoita kuti ndiitasve;Mobva mandinyungudutsa nokutinhira.
23  Nokuti ndinonyatsoziva kuti muchaita kuti ndidzokere kurufu,Uye kuimba yokusanganira yevanhu vose vapenyu.
24  Asi hapana anotambanudzira ruoko rwake kumurwi wezvakaparadzwa,Uyewo munhu paanenge achipera haachemeri kubatsirwa pamusoro pezvinhu izvozvo.
25  Ndakasvimha misodzi nokuda kwomunhu akanga achiomerwa nezuva rake;Mweya wangu wakashungurudzika pamusoro pomurombo.
26  Kunyange zvazvo ndakamirira zvakanaka, asi zvakaipa ndizvo zvakauya;Ndakaramba ndakamirira chiedza, asi rima ndiro rakauya.
27  Ura hwangu hwakaitwa kuti huvire uye hahuna kuramba hwakanyarara;Mazuva okutambudzika akanangana neni.
28  Ndakafamba-famba ndakasuruvara pakwakanga kusina chiedza chezuva;Ndakasimuka pakati peungano, ndakaramba ndichichemera kubatsirwa.
29  Ndava hama yehunguhwe,Neshamwari yevanasikana vemhou.
30  Ganda rangu rava dema uye radonha richibva pandiri,Mapfupa angu apisa nokuda kwokuoma.
31  Rudimbwa rwangu rwangova rwokuchema,Uye mutopota wangu wangova inzwi revanochema.
16  Zvino Jobho akapindura, akati:
2  “Ndanzwa zvinhu zvizhinji zvakadai.Mose zvenyu muri vanyaradzi vanotambudza!
3  Mashoko asina zvaanobatsira achapera here?Kana kuti chii chinokurwadzai, zvamunopindura?
4  Ini ndinokwanisawo kutaura sezvamunoita.Kudai mweya yenyu yaiva munzvimbo yomweya wangu,Ndaizotaura mashoko oungwaru kwamuri here,Uye ndaizokudzungudzirai musoro wangu here?
5  Ndaizokusimbisai nemashoko omuromo wangu,Kunyaradza kwemiromo yangu kwaizokuzorodzai pamarwadzo enyu—.
6  Kunyange ndikataura, kurwadziwa kwangu hakudereri,Uye kunyange ndikarega kuita saizvozvo, chii chinobva pandiri?
7  Kungoti iye zvino andipedza simba;Aita kuti vose vaya vanoungana neni vaparare.
8  Munondibatawo. Izvo zvazova uchapupu,Zvokuti kuonda kwangu kunondimukira. Kunopupurira pamberi pangu.
9  Hasha dzake dzandibvambura-bvambura, uye iye anoramba achindivenga.Anogeda-geda mazino ake kwandiri.Mhandu yangu inonditwiriridzira maziso ayo.
10  Vakandishamira miromo yavo kwazvo,Vakarova matama angu noruzvidzo,Vanoungana vari vazhinji kuti vazondirwisa.
11  Mwari anondiisa kuvakomana vaduku,Anondikanda mumaoko evakaipa.
12  Ndakanga ndagara zvakanaka, asi akandizunza;Akandibata necheseri kwomutsipa akandirovera pasi,Uye anongoti nangananga neni.
13  Vanhu vake vanopfura nouta vanondikomba;Anotsemura itsvo dzangu uye haanzwi tsitsi;Anodururira nduru yangu pasi.
14  Anoramba achingondikoromora-koromora sorusvingo;Anondimhanyira sezvinoita munhu ane simba.
15  Ndakasonera masaga paganda rangu,Uye ndakabayirira nyanga yangu muguruva.
16  Chiso changu chatsvuka nokuchema,Pamusoro pezvikope zvangu pane zarima,
17  Kunyange zvazvo muzvanza zvangu musina zvechisimba,Uye munyengetero wangu wakachena.
18  Haiwa iwe nyika, usafukidza ropa rangu!Kuchema kwangu ngakushayiwe nzvimbo yokuzororera!
19  Zvino tariraiwo! munhu anondipupurira ari kumatenga,Uye chapupu chiri kumusoro.
20  Shamwari dzangu ndidzo vamiririri vanondishora;Ziso rangu rakatarira kuna Mwari risingarari.
21  Kutonga kunofanira kuitwa pakati pomurume akagwinya naMwari,Sezvinoitwa pakati pomwanakomana womunhu nomumwe wake.
22  Nokuti pashure pemakore mashomanana,Ndichaenda negwara randisingazodzoki naro.
35  Zvino Erihu akaenderera mberi achipindura kuti:
2  “Izvi ndizvo zvawaona sokururamisira here?Wati, ‘Kururama kwangu kunopfuura kwaMwari.’
3  Nokuti unoti, ‘Kunokubatsirei?Zvinondibatsirei kupfuura zvandinowana pakutadza kwangu?’
4  Ini ndichakupinduraPamwe chete neshamwari dzako dzauinadzo.
5  Tarira kudenga, uone,Uone makore, kuti akakwirira kukupfuura.
6  Kana ukatadza, unomuitei?Kana kumukira kwako kukawedzera, unomuitei?
7  Kana chokwadi wakarurama, unomupei,Kana kuti chii chaanogamuchira chinobva paruoko rwako?
8  Zvakaipa zvako zvingaitirwa munhu akafanana newe,Uye zvakarurama zvako zvingaitirwa mwanakomana womunhu wepanyika.
9  Vanoramba vachishevedzera kuti vabatsirwe nokuda kwokudzvinyirirwa kuzhinji;Vanoramba vachichemera kubatsirwa nokuda kwemaoko evane simba.
10  Asi hapana anoti, ‘Mwari, Muiti wangu Mukuru ari kupi,Iye anoita kuti nziyo dziimbwe usiku?’
11  Ndiye anotidzidzisa kupfuura mhuka dzepanyika,Iye anoita kuti tive vakachenjera kupfuura zvisikwa zvinobhururuka zvokumatenga.
12  Vanoramba vachishevedzera, asi iye haapinduri,Nokuda kwokudada kwevakaipa.
13  Mwari haamboteereri nhema,Uye Wemasimbaose haadzitariri.
14  Zvino zvakadini paunoti haumuoni!Mhosva iri pamberi pake, saka unofanira kumumirira nomwoyo wose.
15  Asi zvino, nokuti kutsamwa kwake hakuna kuita kuti pave nokuzvidavirira,Haana kucherechedzawo kukurumidzira zvinhu kwakanyanyisa.
16  Zvino Jobho anoshama kwazvo muromo wake pasina;Anowanza mashokowo zvawo asina zivo.”
18  Zvino Bhiridhadhi muShuhi akapindura, akati:
2  “Mucharamba muchitaura kusvikira rini?Munofanira kunzwisisa, kuti pashure tozotaura.
3  Neiko muchifanira kutiona semhukaUye motiona setisina kuchena?
4  Iwe ndiwe unobvambura-bvambura mweya wako wakatsamwa.Nyika ingasiyiwa nokuda kwako here,Kana kuti dombo ringabviswa panzvimbo yaro here?
5  Chiedza chevakaipa chichadzimwaUye pfarivari yomoto wake haizopenyi.
6  Chiedza chichasviba mutende rake,Uye rambi rake richadzimwa mukati maro.
7  Nhanho dzake dzesimba dzichava pfupi.Kunyange zano rake richamuwisira pasi.
8  Nokuti tsoka dzake dzichamupinza mumumbure,Achafamba achipinda mumumbure.
9  Chiteyeso chichamubata nepachitsitsinho;Musungo unoramba wakamubata.
10  Tambo yaakateyirwa yakavanzwa muvhu,Uye chokumubatisa nacho chakateyiwa pagwara rake.
11  Zvinongoerekana zvavhundutsa zviri kumativi ose zvichaita kuti atange kutya,Zvomudzingirira zvakati namename naye.
12  Simba rake rinopera somunhu aziya nenzara,Njodzi ichagadzirira kuita kuti akamhine.
13  Dangwe rorufu richadya ganda rake;Richadya nhengo dzomuviri wake.
14  Chaanovimba nacho chichabviswa mutende rakeUye chichamuendesa kuna mambo anotyisa.
15  Mutende rake muchagara chinhu chisiri chake;Sarufa ichaparadzirwa panzvimbo yake yaanogara.
16  Nechepasi midzi yake ichaoma,Uye kumusoro, davi rake richaoma.
17  Kutaurwa nezvake kuchapera panyika,Zita rake harizozivikanwi mumigwagwa.
18  Vachamusundira murima achibva muchiedza,Uye vachamudzinga panyika inobereka.
19  Haazovi nevana kana vazukuru pakati pevanhu vokwake,Uye panzvimbo yake yaaigara ari mutorwa hapazovi neanopona.
20  Pazuva rake vanhu vari kuMavirira vacharamba vakatarira vachishamisika,Uye vanhu vari kuMabvazuva vachadederawo.
21  Idzi chete ndidzo tebhenekeri dzomunhu anoita zvakaipa,Uye iyi ndiyo nzvimbo yomunhu asingazivi Mwari.”
17  “Simba rangu roupenyu raputsika, mazuva angu apera;Guva randimirira.
2  Ndiri kusekwa,Ziso rangu rinoramba richiona kupandukira kwavo.
3  Ndapota, ndichengeterei chokumbofanobata changu.Ndianizve achabatana maoko neni sechokumbofanobata?
4  Nokuti makavharira mwoyo yavo kungwara.Ndokusaka musingavakwidziridzi.
5  Iye angaudza shamwari kuti dzitore migove yadzo,Asi maziso evanakomana vake achaneta.
6  Iye akandiita chirevo chemarudzi,Zvokuti ndava munhu anopfirwa mate muchiso.
7  Ziso rangu harichaoni nokuda kwenhamoUye nhengo dzangu dzose dzaita somumvuri.
8  Vanhu vakarurama vanoramba vakatarira vachishamisika neizvi,Kunyange munhu asina mhosva anogumbukira mutsauki.
9  Munhu akarurama anoomerera panzira yake,Uye ane maoko akachena anoramba achiwedzera simba.
10  Zvisinei, imi mose tangaizve. Naizvozvo ndapota, rambai muchidaro,Zvandisingawani akachenjera pakati penyu.
11  Mazuva angu apfuura, zvirongwa zvangu zvakundikana,Izvo zvinhu zvaidiwa nomwoyo wangu.
12  Vanoramba vachiita kuti usiku huve masikati vachiti:‘Chiedza chiri pedyo nokuda kwerima.’
13  Kana ndikaramba ndakamirira, Sheori ndiyo imba yangu;Ndichawaridza mubhedha wangu murima.
14  Ndichashevedzera kugomba ndichiti, ‘Ndiwe baba vangu!’Kuhonye ndichiti, ‘Ndiwe amai vangu nehanzvadzi yangu!’
15  Saka zvino, tariro yangu iri kupi?Uye kana iri tariro yangu—ndianiko anoiona?
16  Ichaburukira kumizariro yeSheori,Isu tose patichaburukira kuguruva.”
9  Zvino Jobho akapindura, akati:
2  “Chokwadi ndinoziva kuti ndizvo zvazvakaita.Asi munhuwo zvake angava akarurama sei kana aine mhosva naMwari?
3  Kana iye akada kuita nharo naye,Haangagoni kumupindura mubvunzo mumwe chete pane ine chiuru.
4  Iye ane mwoyo wakachenjera uye ane simba.Ndiani angaomesa mwoyo kwaari akasakuvadzwa?
5  Iye anobvisa makomo, zvokuti vanhu havambozivi nezvawo,Iye akaaparadza akatsamwa.
6  Iye anoita kuti nyika idengenyeke iri munzvimbo yayo,Zvokuti mbiru dzayo dzinodedera.
7  Iye anoudza zuva kuti rirege kupenya,Iye anodzitira nyeredzi,
8  Iye ari oga anotatamura matengaNokutsika pamusoro pemafungu makuru egungwa;
9  Anosika boka renyeredzi reAshi, boka renyeredzi reKesiri,Neboka renyeredzi reKima nedzimba dzomukati dzokuMaodzanyemba;
10  Anoita zvinhu zvikuru zvisingagoni kuongororwa,Nezvinhu zvinoshamisa zvisingaverengeki.
11  Tarira! Iye anopfuura pedyo neni asi handimuoni,Anopfuura hake asi handimuzivi.
12  Tarira! Iye anobvuta. Ndiani angamudzivisa?Ndiani angati kwaari, ‘Uri kuitei?’
13  Mwari haazodzori kutsamwa kwake;Vanobatsira mudenhi vachakotama pasi pake.
14  Zvakadini kana ini, ndikamupindura!Ndichasarudza mashoko angu okutaura naye,
15  Iye wandaisazopindura, kunyange kudai ndakanga ndakarurama.Ndaizoteterera ane mhosva neni kuti andinzwire nyasha.
16  Kudai ndaizomushevedza, aizondipindura here?Handitendi kuti aizoteerera inzwi rangu;
17  Iye anondipwanya nedutu,Oita kuti maronda angu awande pasina chikonzero.
18  Haazondibvumiri kufemazve imwe mhepo,Nokuti anoramba achindizadza nezvinhu zvinovava.
19  Kana paine mumwe munhu anonzi ane simba guru, ndiye iyeye;Kudai paine mumwe munhu anonzi ane simba rokururamisira, haiwa, ndaizoshevedzwa ini!
20  Kudai ndakarurama, muromo wangu waizonditi ndakaipa;Kudai ndisina chandinopomerwa, iye aizongonditi handina kururama.
21  Kudai ndisina chandinopomerwa, ndaisamboziva mweya wangu;Ndaizoramba upenyu hwangu.
22  Pane chinhu chimwe chete. Ndokusaka ndichiti,‘Iye anoparadza munhu asina chaanopomerwa, nomunhu akaipa.’
23  Kudai mafashamo anongoerekana avapo aizongoerekana akonzera rufu,Iye aizoseka kurasa tariro kwomunhu asina mhosva.
24  Nyika yakaiswa muruoko rwomunhu akaipa;Iye anofukidza zviso zvevatongi vayo.Kana asiri iye, saka ndiani?
25  Uyewo mazuva angu anomhanya kupfuura mumhanyi;Anotiza, haazooni zvakanaka.
26  Anopfuura sezvinoita zvikepe zvetsanga,Segondo rinokurumidza kubhururukira uku nokoko richitsvaka chokudya.
27  Kana ndikati, ‘Regai ndikanganwe kunetseka kwangu,Regai ndichinje chiso changu, ndifare,’
28  Ndinotya kurwadziwa kwangu kwose;Ndinoziva kuti hamuzonditi handina mhosva.
29  Ini ndichava akaipa.Nei ndichishanda zvakaoma pasina?
30  Kudai ndaigeza nemvura inobva muchando,Ndochenesa maoko angu nedota,
31  Maizongondinyudza mugomba,Uye nguo dzangu dzaizondisema.
32  Nokuti iye haasi munhu akaita seni kuti ndimupindure,Kuti titongane.
33  Hapana munhu angatitongera mhosva yedu,Kuti aise ruoko rwake patiri.
34  Ngaabvise shamhu yake pandiri,Uye kutyisa kwake ngakurege kundityisa.
35  Regai nditaure, ndirege kumutya,Nokuti handina kudaro.
28  “Pane nzvimbo inowanika sirivhaNenzvimbo yendarama yavanonatsa;
2  Simbi inotorwa muguruvaUye mhangura inodururwa ichibva mudombo.
3  Akatara panogumira rima;Uye kumigumo yose ari kutsvakaMatombo murima nomuzarima.
4  Anochera mugodhi kure nokunogara vanhu vari vatorwa,Munzvimbo dzakakanganwika dziri kure netsoka;Vamwe vanhuwo zvavo vanodzika pasi vakarembera, vanozeya uku nokoko.
5  Kana iri nyika, zvokudya zvinobuda mairi;Asi pasi payo, yakashandurwa sokunge kuti nomoto.
6  Matombo ayo inzvimbo yematombo anonzi safaya,Uye ane guruva rendarama.
7  Nzira yacho—hapana shiri inodya nyama inoiziva,Uye hapana ziso rengavi nhema rinoiona.
8  Haitsikwi-tsikwi nezvikara zvikuru;Haifambwi neshumba duku.
9  Anotambanudzira ruoko rwake kudombo rakaoma kwazvo;Anoparadza makomo kubvira pamidzi yawo;
10  Anochera migero yakazara mvura mumatombo,Uye ziso rake rinoona zvinhu zvose zvinokosha.
11  Anodzivira nzvimbo dzinobudisa mvura inoyerera munzizi,Uye anobudisa chinhu chakavanzwa achichiisa pachiedza.
12  Asi uchenjeri—hungawanikwa kupi?Uye zvino, nzvimbo yokunzwisisa iri kupi?
13  Munhuwo zvake haazivi mutengo wahwo,Hahuwaniki munyika yevapenyu.
14  Mvura yakadzika inoti,‘Hahusi mandiri!’Gungwawo rinoti, ‘Hahusi mandiri!’
15  Ndarama chaiyo haigoni kuchinjaniswa nahwo,Uye sirivha haigoni kuyerwa kuti ive mutengo wahwo.
16  Hahungatengwi nendarama yokuOfiri,Nedombo reonikisi risingawanzowaniki kana nesafaya.
17  Ndarama negirazi hazvingaenzaniswi nahwo,Uyewo hapana chero mudziyo upi zvawo wendarama yakanatswa ungachinjaniswa nahwo.
18  Dombo rekorari nedombo rekristaro haazotaurwi nezvawo,Asi homwe izere nouchenjeri inokosha kupfuura izere nemaparera.
19  Topazi yokuKushi haingaenzaniswi nahwo;Hahugoni kutengwa kunyange nendarama yakanatswa.
20  Asi uchenjeri—hunobva kupi?Uye zvino, nzvimbo yokunzwisisa iri kupi?
21  Hwave hwakavanzirwa maziso omunhu wose mupenyu,Uye hwave hwakavanzirwa zvisikwa zvinobhururuka zvokumatenga.
22  Kuparadza norufu zvinoti,‘Takanzwa mashoko pamusoro pahwo nenzeve dzedu.’
23  Mwari ndiye anonzwisisa nzira yahwo,Ndiye anoziva nzvimbo yahwo,
24  Nokuti iye anotarira kumigumo yenyika;Anoona zviri pasi pematenga ose,
25  Kuti ayere kurema kwemhepo,Paanoyera mvura nechiyero;
26  Paakapa mvura inonaya murau,Uye gore redutu rinotinhira nzira yaro,
27  Ndipo paakaona uchenjeri, akataura nezvahwo;Akahugadzira, akahuongororawo.
28  Akati kumunhu,‘Tarira! Kutya Jehovha—ndihwo uchenjeri,Uye kubva pane zvakaipa ndiko kunzwisisa.’”
27  Zvino Jobho akasimudzirazve chirevo chake, akati:
2  “NaMwari mupenyu, akandibvisira kururama kwangu,Naiye Wemasimbaose mupenyu, akashungurudza mweya wangu,
3  Mhepo yangu yokufema ichiri mandiri yose,Simba roupenyu raMwari richiri mumhino dzangu,
4  Miromo yangu haizotauri zvisina kururamaUye rurimi rwangu haruzotauri zvinonyengera!
5  Handingambofungi zvakadaro kuti nditi imi makarurama!Handizorasi kuvimbika kwangu kusvikira ndafa!
6  Ndakabatisisa kururama kwangu, uye handizokuregedzi;Mwoyo wangu hauzondishori pamazuva angu ose.
7  Muvengi wangu ngaave munhu akaipa munzira dzose,Uye anondimukira ngaave munhu anoita zvakaipa.
8  Nokuti munhu anotsauka achava netariro yei kana iye akamuparadza,Kana Mwari akamutorera mweya wake?
9  Mwari achanzwa kuchema kwake hereKana akawirwa nokutambudzika?
10  Kana kuti achafarira kwazvo Wemasimbaose here?Achashevedzera kuna Mwari nguva dzose here?
11  Ndichakurayiridzai noruoko rwaMwari;Handizovanzi zvinhu zvine Wemasimbaose.
12  Tarirai! Imi mose mune zvamakaratidzwa;Saka nei muchiratidza kuti hamubatsiri zvachose?
13  Uyu ndiwo mugove womunhu akaipa unobva kuna Mwari;Uye vachagamuchira nhaka yevadzvinyiriri inobva kune Wemasimbaose.
14  Kana vanakomana vake vakava vazhinji, vachaurayiwa nebakatwa;Vazukuru vake havazovi nezvokudya zvakakwana.
15  Vanopona vake vachavigwa munguva yedenda rinouraya,Uye chirikadzi dzavo hadzizosvimhi misodzi.
16  Kunyange akaunganidza sirivha seguruva,Akagadzira zvipfeko zvakaita sevhu,
17  Angagadzira hake, asi munhu akarurama ndiye achazvipfeka,Uye asina mhosva ndiye achawana mugove wesirivha yacho.
18  Anovaka imba yake sezvinoita chitemamachira,Uye sedumba rakagadzirwa nomurindi.
19  Acharara pasi akapfuma, asi hapana chichaunganidzwa;Achasvinudza maziso ake, asi pachange pasina chiripo.
20  Zvinongoerekana zvavhundutsa zvichamubata semvura;Dutu richamuba usiku.
21  Mhepo yokumabvazuva ichamutakura, oenda,Ichamupeperetsa ichimubvisa panzvimbo yake.
22  Ichavhuvhutira paari uye haizonzwi tsitsi;Chokwadi achaedza kutiza simba rayo.
23  Mumwe acharovanisa maoko ake paariUye achamuridzira muridzo ari panzvimbo pake.
7  “Ko munhuwo zvake haana basa rokumanikidzirwa panyika here,Uye mazuva ake haana kufanana nemazuva omunhu wemaricho here?
2  Anosuwa mumvuri sezvinoita muranda,Uye anomirira mubayiro wake sezvinoita munhu wemaricho.
3  Nokudaro ndakaitwa kuti ndive nemwedzi isina zvainobatsira,Uye vakandiverengera usiku hwokutambudzika.
4  Pandinenge ndarara ndinotiwo, ‘Ndichamuka rini?’Pahunenge hwanyatsova usiku, ndinenge ndaneta nokushanduka-shanduka kusvikira mambakwedza.
5  Nyama yangu yafukidzwa nehonye nemavhinga evhu;Ganda rangu raomarara uye riri kubuda urwa.
6  Mazuva angu anomhanya kupfuura zvinoita chirukiso chomuruki,Uye anoguma pasina tariro.
7  Yeukai kuti upenyu hwangu imhepo;Kuti ziso rangu harizoonizve zvakanaka.
8  Ziso raiye anondiona harizondioni;Maziso enyu achanditarira, asi ndinenge ndisisipo.
9  Gore rinoguma, roenda;Saizvozvo iye anoburukira muSheori haazobudizve.
10  Haazodzokizve kumba kwake,Uye nzvimbo yake haizomuzivizve.
11  Naizvozvo, ini handizoregi kutaura nomuromo wangu.Ndichataura ndichitambudzika;Ndichava nehanya nokurwadziwa kwomweya wangu!
12  Ndiri gungwa kana kuti zimhuka romugungwa here,Zvamuri kundiisira murindi kuti andirinde?
13  Pandakati, ‘Mubhedha wangu uchandinyaradza,Mubhedha wangu uchabatsira kutakura kunetseka kwangu,’
14  Makandityisa nezvandinorota,Uye munoita kuti nditange kutya nezvandinoratidzwa,
15  Zvokuti mweya wangu unosarudza kutadza kufema,Uye rufu pane kungova mapfupa chete.
16  Ndahuramba; handingadi kurarama nokusingagumi.Ndisiyei, nokuti mazuva angu imhepo inofemwa.
17  Munhuwo zvake chii kuti mumurere,Uye kuti muve nehanya naye,
18  Kuti mumuteerere mangwanani oga oga,Kuti mumuedze nguva dzose?
19  Nei musingazoregi kunditarira,Kana kundirega ndiri ndoga kusvikira ndamedza mate angu?
20  Kana ndakatadza, chii chandingakuitai, imi Mucherechedzi wevanhu?Nei mangoti nangananga neni, zvokuti ndava mutoro kwamuri?
21  Nei musingaregereri kudarika kwanguMofuratira kukanganisa kwangu?Nokuti zvino ndicharara muguruva;Muchanditsvaka, asi ndinenge ndisisipo.”
34  Zvino Erihu akaenderera mberi achipindura kuti:
2  “Teererai mashoko angu, imi vakachenjera;Nditeererei, imi vanoziva.
3  Nokuti nzeve inoedza mashoko,Sokuravira kunoita rurimi pakudya.
4  Ngatizvisarudzirei kutonga kwakarurama;Tose ngatizivei kuti zvakanaka ndezvipi.
5  Nokuti Jobho ati, ‘Ndakarurama,Asi Mwari akatsaudzira kutongwa kwangu kwakarurama.
6  Ndinoreva nhema pamusoro pekodzero yangu yokuti nditongwe zvakarurama here?Ronda rangu rinorwadza harirapiki kunyange zvazvo ndisina kudarika.’
7  Ndoupi murume akafanana naJobho,Anonwa kunyombwa semvura?
8  Ava kuda kushamwaridzana nevanoita zvinhu zvinokuvadzaNokufamba nevanhu vakaipa.
9  Nokuti ati, ‘Murume akagwinya haabatsirwiNokufarira kwake Mwari.’
10  Naizvozvo, nditeererei imi varume vane mwoyo ine njere.Mwari wechokwadi haamboiti zvakaipa,Uye Wemasimbaose haamboiti zvisina kururama!
11  Nokuti achapa munhu wepanyika mubayiro unoenderana nemaitiro ake,Uye achaita kuti munhu awane zvinoenderana negwara rake.
12  Chokwadi, Mwari haaiti zvakaipa,Uye Wemasimbaose haatsaudziri pakutonga.
13  Ndiani akamupa nyika,Uye ndiani akamupa nyika inobereka, yose zvayo?
14  Kana akaisa mwoyo wake pane mumwe munhu,Kana akadzosa kwaari simba roupenyu nemhepo yokufema zvomunhu iyeye,
15  Zvipenyu zvose zvenyama zvichaparara pamwe chete,Uye munhu wepanyika achadzokera kuguruva chaiko.
16  Naizvozvo kana uchinzwisisa, inzwa izvi;Teerera mashoko angu.
17  Chokwadi chero munhu upi zvake anovenga kururamisira angatonga here,Uye kana munhu ane simba akarurama, ungamuti akaipa here?
18  Munhu angati here kuna mambo, ‘Hamuna zvamunobatsira’?Angati here kune vanokudzwa, ‘Makaipa’?
19  Kune Mumwe asingasaruri machindaUye asina hanya nomunhu anokudzwa kupfuura zvaanoita nomunhu akaderera,Nokuti vose zvavo ibasa remaoko ake.
20  Vanofa nenguva pfupi, kunyange pakati pousiku;Vanhu vanogwagwadza vopfuura,Uye vane simba vanobviswa zvisingaitwi noruoko.
21  Nokuti maziso ake ari panzira dzomunhu,Uye anoona nhanho dzake dzose.
22  Hakuna rima kana zarima chero ripi zvaroRokuti vaya vanoita zvinhu zvinokuvadza vavande imomo.
23  Nokuti haatari nguva yokuti chero munhu upi zvakeAende pamberi paMwari kunotongwa.
24  Anoputsa vane simba asingamboongorori,Uye anogadza vamwe panzvimbo pavo.
25  Naizvozvo anoziva mabasa avo,Anovaparadza usiku, ivo vopwanyika.
26  Anovarova sevanhu vakaipaVari panzvimbo inoonekwa nevanhu vose;
27  Nokuti vakarega kumutevera,Uye havana kuva nehanya nenzira dzake dzose,
28  Kuti vaite kuti kuchema kwomunhu akaderera kusvike kwaari;Naizvozvo anonzwa kuchema kwevanotambudzika.
29  Paanoita kuti pave norunyararo, ndiani angamupa mhosva?Paanovanza chiso chake, ndiani angamuona,Kunyange akazviitira rudzi kana munhu, icho zvachiri chinhu chakafanana?
30  Kuti munhu anotsauka arege kutonga,Uye kuti parege kuva nemisungo yevanhu.
31  Nokuti pane munhu here angati kuna Mwari,‘Ndatambura, kunyange zvazvo ndisingaiti zvakaipa;
32  Kunyange zvazvo pasina chandinoona, imi ndirayiridzei;Kana paine chinhu chisina kururama chandakaita,Handizochiitizve’?
33  Iye achazvitsiva sezvaunoda here nokuti unoramba kutongwa,Nokuti ndiwe unosarudza, kwete ini?Taura zvaunonyatsoziva.
34  Varume vane mwoyo ine njere vachati kwandiri—Kunyange murume akachenjera anonditeerera achati,
35  ‘Jobho anotaura asina zivo,Mashoko ake ndeokushayiwa njere.’
36  Baba vangu, regai Jobho aedzwe kusvikira pokupedzisiraNokuda kwokupindura kwake ari pakati pevarume vanoita zvinhu zvinokuvadza.
37  Nokuti anowedzera kumukira pamusoro pechivi chake;Anoombera ari pakati pedu uye anowanza mashoko ake okurwisana naMwari wechokwadi!”
37  “Chokwadi mwoyo wangu unodedereswa neizvi,Uye unokwakuka uchibva panzvimbo pawo.
2  Nyatsoteererai, kutinhira kwenzwi rake,Nokuomba kunobuda mumuromo make.
3  Anoita kuti kuende pasi pematenga ose,Uye mheni yake inosvika kumigumo yenyika.
4  Kutinhira kunotevera mushure mayo;Anotinhira nenzwi roukuru hwake,Uye haadzidzivisi panonzwika inzwi rake.
5  Mwari anotinhira nenzwi rake nenzira inoshamisa,Achiita zvinhu zvikuru zvatisingagoni kuziva.
6  Nokuti anoti kuchando, ‘Wira panyika,’Uye anodarowo kumvura zhinji inonaya, iyo mvura yake zhinji inonaya nesimba.
7  Anodzivisa ruoko rwomunhu wose wepanyika kuti rurege kuita basaKuti munhu wose azive basa rake.
8  Chikara chinoenda kunovanda,Uye chinogara munzvimbo dzacho dzokuvanda.
9  Dutu rinobuda muimba yomukatiUye kutonhora kunobuda mumhepo yokumusoro.
10  Mvura yakaita chando inovapo nokuda kwemhepo yaMwari yokufemaUye mvura yakapararira inoramba iri panzvimbo imwe chete.
11  Chokwadi, iye anoremedza gore nounyoro,Chiedza chake chinoparadzira gore gobvu,
12  Riri kutenderedzwa nokutungamirira kwaanozviita kuti zviite basa razvoZvichienda chero kwaanozvirayira pamusoro penyika inobereka yepasi.
13  Anoita kuti rive shamhu kana kuti rivepo nokuda kwenyika yakeKana kuti ribereke zvibereko nokuda kwomutsa wake worudo.
14  Haiwa Jobho, teerera izvi;Mira, ufunge nezvemabasa anoshamisa aMwari.
15  Unoziva here paakatarirwa nguva naMwari,Nepaakaita kuti chiedza chegore rake chipenye?
16  Unoziva here nezvokudzikama kwemakore,Iwo mabasa anoshamisa aIye ane zivo yakakwana?
17  Kuti nguo dzako dzinopisa seiNyika painova norunyararo runobva kumaodzanyemba?
18  Ungapambadzira matenga pamwe chete nayeKuti ave akaoma segirazi resimbi yakanyungudutswa here?
19  Tiudze zvatingataura kwaari;Hatingabudisi mashoko nokuda kwerima.
20  Ko iye anofanira kuudzwa kuti ndinoda kutaura here?Kana kuti pane munhu here akambotaura kuti izvo zvichazotaurwa?
21  Zvino havanyatsooni chiedza;Icho chinopenya chiri mumatenga,Mhepo painenge yapfuura, ikaachenesa.
22  Kubwinya kwakaita sokwendarama kunobva kuchamhembe.Kukudzwa kwaMwari kunotyisa.
23  Kana ari Wemasimbaose, hatina kumuwana;Akakwidziridzwa musimba,Haazozvidzi kururamisira nokururama kukuru.
24  Naizvozvo vanhu ngavamutye.Haana hanya nevanhu vanozviti vakachenjera mumwoyo mavo.”
23  Zvino Jobho akapindura, akati:
2  “Kunyange nhasi kunetseka kwangu kupandukira;Ruoko rwangu ruri kurema nokuda kwokugomera kwangu.
3  Haiwa, kudai ndaiziva kwandingamuwana!Ndaizoenda kunzvimbo yake yaanogara isingachinji.
4  Ndaizoendesa mhosva inofanira kutongwa pamberi pake,Uye ndaizozadza muromo wangu nokupikisa;
5  Ndaizoziva mashoko aanondipindura nawo,Uye ndaizofunga zvaanondiudza.
6  Aizorwisana neni nesimba rake guru here?Haiwa, kwete! Chokwadi aizonditeerera.
7  Ikoko munhu akarurama aizoruramisa zvinhu naye,Uye ndaizobva kumutongi wangu ndasunungurwa pamhosva nokusingaperi.
8  Tarirai! Ndinoenda kumabvazuva, asi iye haasi ikoko;Uye ndinodzokazve, asi handimuoni;
9  Ndinoenda kuruboshwe kwaari kushandira, asi handimuoni;Iye anotsaukira kurudyi, asi handimuoni.
10  Nokuti anonyatsoziva nzira yandinoshandisa.Pashure pokunge andiedza, ndichabuda ndakaita sendarama.
11  Tsoka yangu yakatsika makatsika tsoka dzake;Ndakachengeta nzira yake, uye handitsauki.
12  Handibvi pamurayiro wemiromo yake.Ndakachengeta mashoko omuromo wake kupfuura zvaanoda kwandiri.
13  Iye anongofunga nezvechinhu chimwe chete, ndiani angamudzivisa?Mweya wake une zvaunoda, uye iye achazviita.
14  Nokuti achanyatsoita zvaanoda kwandiri,Uye zvinhu zvakadai zvizhinji kwaari.
15  Ndokusaka ndichinetseka nokuda kwake;Ndinonyatsofunga nezvake, uye ndinomutya.
16  Chokwadi Mwari akaita kuti mwoyo wangu utye,Uye Wemasimbaose aita kuti ndinetseke.
17  Nokuti handina kuitwa kuti ndinyarare nerima,Kana kuti nokuti rima rafukidza chiso changu.
42  Zvino Jobho akapindura Jehovha, akati:
2  “Ndava kuziva kuti munokwanisa kuita zvinhu zvose,Uye hapana chamunofunga kuita chamungatadza.
3  Makati, ‘Ndianiko uyu ari kudzikatidza zvakarongwa asina zivo?’Naizvozvo ndakataura, asi ndakanga ndisinganzwisisiZvinhu zvinondishamisa kwazvo, zvandisingazivi.
4  Makati, ‘Ndapota teerera, uye ini ndichataura.Ndichakubvunza, iwe undiudze.’
5  Ndakanzwa nezvenyu norunyerekupe,Asi zvino ziso rangu rinokuonai.
6  Ndokusaka ndiri kuzvidemba,Ndapfidza ndiri muguruva nemadota.”
7  Zvino pashure pokunge Jehovha ataura mashoko aya naJobho, Jehovha akati kuna Erifazi muTemani: “Ndakutsamwira kwazvo iwe neshamwari dzako mbiri, nokuti hamuna kutaura chokwadi pamusoro pangu sezvakaita mushumiri wangu Jobho.
8  Zvino torai nzombe nomwe nemakondohwe manomwe, muende kumushumiri wangu Jobho, mupe chibayiro chinopiswa nokuda kwenyu; uye mushumiri wangu Jobho achakunyengetererai. Ndiye chete wandichagamuchira kuti ndirege kukuitirai chinhu choupenzi chinonyadzisa, nokuti hamuna kutaura chokwadi pamusoro pangu, sezvakaita mushumiri wangu Jobho.”
9  Naizvozvo Erifazi muTemani naBhiridhadhi muShuhi naZofari muNaama vakaenda, vakaita sezvavakanga vaudzwa naJehovha; nokudaro Jehovha akagamuchira munyengetero waJobho.
10  Zvino Jehovha akachinja kutapwa kwaJobho paakanyengeterera shamwari dzake, Jehovha akapawo Jobho zvinhu zvaaimbova nazvo zvose, zvapetwa nekaviri.
11  Hama dzake dzose nehanzvadzi dzake dzose navose vaimuziva vakaramba vachiuya kwaari, vakatanga kudya zvokudya naye mumba make nokumunzwira tsitsi pamwe chete nokumunyaradza pamusoro pedambudziko rose iro Jehovha akanga arega richiuya paari; mumwe nomumwe akamupa mari uye mumwe nomumwe akamupa rin’i yendarama.
12  Jehovha akazokomborera makore okupedzisira aJobho kupfuura okutanga, zvokuti akava nemakwai zviuru gumi nezvina nengamera zviuru zvitanhatu nezvipani zvemombe chiuru nembongoro hadzi chiuru.
13  Akavawo nevanakomana vanomwe nevanasikana vatatu.
14  Akatumidza wokutanga kuti Jemima uye wechipiri kuti Keziya uye wechitatu kuti Kereni-hapuki.
15  Munyika yose hamuna kuwanikwa vakadzi vakanga vakanaka sezvakanga zvakaita vanasikana vaJobho, uye baba vavo vakavapa nhaka pakati pehanzvadzi dzavo.
16  Jobho akararama kwemakore zana nemakumi mana pashure peizvi, uye akaona vanakomana vake nevazukuru vake—zvizvarwa zvina.
17  Zvino Jobho akazofa, akwegura uye agutswa nemazuva.
22  Zvino Erifazi muTemani akapindura, akati:
2  “Murume akagwinya angabatsira Mwari here,Uye ani naani ane njere angamubatsira here?
3  Wemasimbaose anofara nokuti iwe wakarurama here,Kana kuti ane chaanowana here nokuti iwe unoita kuti nzira yako isava nechainopomerwa?
4  Angakutsiura nokuti unomutya here,Angatongana newe here?
5  Zvakaipa zvako hazvina kutonyanyisa here,Uye kukanganisa kwako hakuzoperi here?
6  Nokuti unotora chokumbofanobata kuhama dzako pasina chikonzero,Uye unopfekenura nguo dzevanhu vasina kupfeka.
7  Haupi munhu akaneta mvura yokunwa,Uye unonyima munhu ane nzara zvokudya.
8  Nyika ndeyomurume ane simba,Munhu anokudzwa ndiye anogara mairi.
9  Wakadzinga chirikadzi dzisina chinhu,Uye wakapwanya maoko enherera.
10  Ndokusaka wakakomberedzwa nemisungo yeshiri,Uye kutya kunongoerekana kwauya kuchikunetsa;
11  Kana kuti rima, zvokuti haungaoni,Uye mvura zhinji ine mafungu inokufukidza.
12  Mwari haana kukwirira sokukwirira kwakaita kudenga here?Onawo nyeredzi dzose, kuti dzakakwirira.
13  Asi iwe wati: ‘Mwari anozivei?Angatonga nomuzarima here?
14  Makore ndiwo nzvimbo yake yaanovanda zvokuti haaoni,Anofamba-famba pamusoro pedenga rakatenderera.’
15  Ucharamba uri munzira yekare kareYakatsikwa nevanhu vanoita zvinhu zvinokuvadza,
16  Vanhu vakabvutwa nguva yavo isati yasvika,Vane nheyo dzinoyerera sorwizi,
17  Vanoti kuna Mwari wechokwadi: ‘Ibvai kwatiri!Uye Wemasimbaose angatiitei?’
18  Asi iye akazadza dzimba dzavo nezvinhu zvakanaka;Kana riri zano revakaipa riri kure neni.
19  Vakarurama vachaona kuparara kwavo vofara,Uye munhu asina mhosva achavanyomba achiti:
20  ‘Chokwadi mhandu dzedu dzabviswa;Zvinhu zvavo zvakasara zvichaparadzwa nomoto.’
21  Ndapota, zivana naMwari, uve norugare;Ipapo uchaitirwa zvinhu zvakanaka.
22  Ndapota, gamuchira mutemo unobva mumuromo make,Uise mashoko ake mumwoyo mako.
23  Kana ukadzokera kune Wemasimbaose, uchavakwazve;Kana ukaita kuti zvisina kururama zvirambe zviri kure netende rako,
24  Kana ukaisa dombo rinokosha muguruvaUye ndarama yokuOfiri mudombo romumipata ine hova,
25  Wemasimbaose achavawo matombo ako anokosha,Nesirivha yakanaka kwazvo kwauri.
26  Nokuti uchabva wafarira kwazvo Wemasimbaose,Uye uchasimudzira chiso chako kuna Mwari.
27  Uchamuteterera, uye iye achakunzwa;Ucharipa mhiko dzako.
28  Uchasarudza chimwe chinhu, uye chichaitika nokuda kwako;Chiedza chichavhenekera nzira dzako.
29  Nokuti iwe uchaninipiswa paunotaura uchizvitutumadza;Asi iye achaponesa munhu anozvininipisa.
30  Iye achanunura munhu asina mhosva,Uye iwe uchanunurwa nokuda kwokuchena kwemaoko ako.”
38  Zvino Jehovha akapindura Jobho ari mudutu, akati:
2  “Ndianiko uyu ari kudzikatidza zvakarongwaNemashoko asina zivo?
3  Ndapota, zvisunge muchiuno somurume,Uye rega ndikubvunze, iwe undiudze.
4  Wakanga uri kupi pandakavaka nheyo yenyika?Ndiudze, kana uchinzwisisa.
5  Ndiani akatara kukura kwayo, kana uchizivaKana kuti ndiani akatambanudza tambo yokuyeresa pamusoro payo?
6  Ko zvigadziko zvayo zvakadzikwa pai,Kana kuti ndiani akamisa dombo rayo repakona?
7  Nyeredzi dzemangwanani padzakashevedzera nomufaro pamwe chete,Uye vanakomana vose vaMwari pavakatanga kushevedzera vachirumbidza?
8  Ndiani akadzivira gungwa nemasuo,Iro rakabuda sezvarinoita parinoputika richibuda muchibereko;
9  Pandakaisa gore kuti rive nguo yaroUye zarima kuti rive jira rokuriputirisa,
10  Ndikariisira murau wanguNokuisa muzariro nemasuo,
11  Ndikati, ‘Ungasvika apa, asi haungapfuuri;Uye mafungu ako makuru anogumira apa’?
12  Wakamborayira mangwanani kubvira pakatanga mazuva ako here?Ndiwe wakaita kuti mambakwedza azive nzvimbo yawo here,
13  Kuti abate migumo yenyika,Kuti vakaipa vazunzwe vachibva pairi?
14  Inozvishandura sevhu riri pasi pechisimbiso,Uye zvinhu zvinobuda sokunge zvakapfekedzwa.
15  Vakaipa vanovharirwa chiedza chavo,Uye ruoko runozvikwidziridza runotyoka.
16  Wakasvika panonyuka mvura yegungwa here,Kana kuti wakambofamba-famba uchitsvaka mvura yakadzika here?
17  Wakambovhurirwa magedhi orufu here,Kana kuti ungaona magedhi ezarima here?
18  Wakambonzwisisa nezvenzvimbo dzakafara dzenyika here?Taura, kana wava kuzviziva zvose.
19  Nzira inoenda kunogara chiedza iri kupi?Kana riri rima, nzvimbo yaro iri kupi?
20  Kuti uende nazvo kumuganhu wazvoUye kuti unzwisise migwagwa inoenda kumba kwazvo?
21  Wava kuzviziva nokuti wakaberekwa panguva iyoyo,Uye nokuti mazuva ako mazhinji here?
22  Wakambopinda mumatura echando,Kana kuti unoona matura echimvuramabwe,
23  Zvandakachengetera nguva yokutambudzika,Nokuda kwezuva rokurwa nerehondo here?
24  Zvino nzira inopararira nayo chiedza iri kupi,Neinopararira nayo mhepo yokumabvazuva panyika?
25  Ndianiko akagadzirira mafashamo pokuyerera napoUye gore redutu rinotinhira nzira yaro,
26  Kuti mvura inaye panyika isina munhu,Parenje risina munhu wepanyika,
27  Kuti nzvimbo dzakaparadzwa nemadutu pamwe chete nematongo zvigutsweUye kuita kuti uswa humere?
28  Ko mvura inonaya ina baba here,Kana kuti ndiani akabereka madonhwe edova?
29  Mvura yakaita chando inobuda mudumbu raani,Ndiani akabereka mazaya echando chokudenga?
30  Mvura inoramba yakavanda sokunge kuti iri pasi pedombo,Uye pamusoro pemvura yakadzika panoumbana.
31  Ungasunga zvakasimba zvisungo zveboka renyeredzi reKima here,Kana kuti ungasunungura tambo dzeboka renyeredzi reKesiri here?
32  Ungabudisa boka renyeredzi reMazaroti panguva yaro yakatarwa here?Uye ungafambisa boka renyeredzi reAshi pamwe chete nevanakomana varo here?
33  Wava kuziva mirau yokumatenga here,Kana kuti ungaisa simba rawo panyika here?
34  Ungashevedzera zvinonzwika kumakore,Zvokuti mvura zhinji ingakufukidza here?
35  Ungatuma mheni kuti dziendeDzoti kwauri, ‘Tiri pano!’ here?
36  Ndiani akaisa uchenjeri mumakore akaturikidzana,Kana kuti ndiani akapa chinhu chinoshamisa chokudenga kunzwisisa?
37  Ndiani anganyatsoverenga makore nouchenjeri,Kana kuti ndiani angadurura zvirongo zvemvura zvokudenga,
38  Guruva parinodururuka sezvinoita simbi yakanyungudutswa,Uye mavhinga enyika paanonamatirana?
39  Ungavhimira shumba mhukaUye ungagutsa nhomba huru yevana veshumba,
40  Pavanoti hwatata munzvimbo dzokuvanda,Kana kuti pavanoramba vari munzvimbo dzakavandika dzokuti vavandire here?
41  Ndiani anogadzirira gunguo zvokudya zvaro,Vana varo pavanochemera kubatsirwa naMwari,Pavanoramba vachidzungaira nokuti hapana chokudya?
32  Naizvozvo varume vatatu ava vakarega kupindura Jobho, nokuti akanga achizviti akarurama.
2  Asi Erihu mwanakomana waBharakeri muBhuzi wemhuri yaRamu akatsamwa kwazvo. Akatsamwira Jobho kwazvo nokuti iye akanga ati mweya wake wakarurama pane kuti Mwari ndiye akarurama.
3  Akatsamwirawo shamwari dzake nhatu kwazvo nokuti dzakanga dzisina kuwana mhinduro asi dzakataura kuti Mwari akaipa.
4  Zvino Erihu akanga amirira kutaura naJobho, nokuti vakanga vari vakuru kwaari pamazuva.
5  Erihu akazoona kuti mumiromo yevarume vatatu vacho makanga musina mhinduro, akaramba achitsamwa kwazvo.
6  Erihu mwanakomana waBharakeri muBhuzi akapindura, akati: “Ndiri muduku pamazuvaAsi imi muri vakuru.Ndokusaka ndakazvidzora, ndikatya Kukuudzai zvandinoziva.
7  Ndakati, ‘Vane mazuva ngavataure,Uye vane makore mazhinji ndivo vanofanira kuita kuti uchenjeri huzivikanwe.’
8  Chokwadi simba roupenyu riri muvanhuwo zvavoNemhepo yokufema yoWemasimbaose ndizvo zvinovapa kunzwisisa.
9  Vaya vane mazuva mazhinji havasi ivo vakachenjera,Uye vaya vakakwegura havasi ivo vanonzwisisa kutonga.
10  Naizvozvo ndati, ‘Chinditeerera.Ini, iyeni ndichataurawo zvandinoziva.’
11  Tarirai! Ndanga ndakamirira mashoko enyu,Ndanga ndichingoteerera mafungiro enyu,Imi muchitsvaka mashoko okutaura.
12  Ndanga ndichingokuteererai,Asi tarirai hapana ari kutsiura Jobho,Hapana kana mumwe chete wenyu ari kupindura zvaari kutaura,
13  Saka musazoti, ‘Tawana uchenjeri;Mwari ndiye angamutsiura, kwete munhu.’
14  Zvaasina kutaura mashoko kwandiri,Naizvozvo handizomupinduri nemashoko enyu.
15  Vavhundutswa, havana kupindurazve;Mashoko avatiza.
16  Ini ndamirira, nokuti havasi kuramba vachitaura;Nokuti vamira, havasisiri kupindura.
17  Ini, iyeni ndichapindura;Ini, iyeni ndichataurawo zvandinoziva;
18  Nokuti ndazara nemashoko;Mudzimu uri kundimanikidza mudumbu mangu.
19  Tarirai! Dumbu rangu rakaita sewaini isina pokubuda napo;Riri kuda kuparuka sezvinoita hombodo itsva.
20  Regai nditaure kuti zvindirerukire.Ndichashama miromo yangu kuti ndipindure.
21  Ndapota, ngandirege hangu kusarura munhu;Handizotumidzi munhu wepanyika zita rokuremekedza ndichimubata kumeso;
22  Nokuti handizivi nzira yandingatumidza nayo zita rokuremekedza ndichibata kumeso; Muiti wangu angandibvisa zviri nyore nyore.
6  Zvino Jobho akapindura, akati:
2  “Haiwa, kudai kutambudzika kwangu kwaiyerwa,Uye panguva iyoyo kudai vaizoisa nhamo yangu pachikero!
3  Nokuti zvino zviri kurema kupfuura jecha romumakungwa.Ndokusaka mashoko angu anga ari okuvhurumuka.
4  Nokuti miseve yoWemasimbaose ineni,Iyo ine uturu huri kunwiwa nesimba rangu;Kuvhundutsa kunobva kuna Mwari kwagadzirira kundirwisa.
5  Mbizi ingachema iri pane uswa here,Kana kuti nzombe ingakuma iri pane zvokudya zvayo here?
6  Zvinhu zvisinganaki zvingadyiwa zvisina munyu here,Kana kuti muto wakakorera womuti unonzi mumashimaro unombonaka here?
7  Mweya wangu waramba kubata chero chinhu chipi zvacho.Zvakafanana nehosha iri muzvokudya zvangu.
8  Haiwa, kudai chikumbiro changu chaizosvikaUye Mwari aizondipa tariro yangu!
9  Kudai Mwari aizongondipwanya hake,Kudai aizobvisa ruoko rwake ondiparadza!
10  Kunyange izvozvo zvaizongondinyaradza;Ndaizokwakuka nokufara pasinei nokurwadziwa kwazvo,Kunyange zvazvo aisazondinzwira tsitsi, nokuti handina kuvanza mashoko oMutsvene.
11  Simba rangu chii, kuti ndirambe ndakamirira?Uye mugumo wangu chii, kuti ndirambe ndichirebesa mweya wangu?
12  Simba rangu rakafanana nesimba rematombo here?Kana kuti nyama yangu ndeyemhangura here?
13  Handichagoni kuzvibatsira here,Uye basa rinobudirira radzingwa pandiri here?
14  Ani naani anorega kuitira wokwake mutsa worudo,Acharegawo kutya Wemasimbaose.
15  Hama dzangu dzakanyengera, sorukova rwomuchando,Somunoyerera namo hova dzomuchando dzinokurumidza kuoma.
16  Dzasviba nemvura yakaita chando,Chando chinovanda madziri.
17  Mumwaka wakakodzera dzinoshayiwa mvura, dzinoitwa kuti dzinyarare;Kana kwopisa dzinooma panzvimbo dzadzo.
18  Makwara enzira dzadzo anotsauswa;Dzinopinda munzvimbo isina chinhu dzoparara.
19  Boka revafambi vokuTema ratarira,Boka revafambi vaSebhiya rakadzimirira.
20  Vanyara nokuti vanga vava nechivimbo;Vasvika kunzvimbo yacho uye vaodzwa mwoyo.
21  Nokuti zvino imi hamusi chinhu;Munoona chinovhundutsa, motya.
22  Ndamboti here, ‘Ndipei chimwe chinhu,Kana kuti ndibatsirei nechipo chinobva pane rimwe simba renyu;
23  Uye mundinunure paruoko rwemhandu,Uye ndidzikinurei paruoko rwevadzvinyiriri’?
24  Ndirayiridzei, uye ini ndichange ndakanyarara;Itai kuti ndinzwisise kukanganisa kwandakaita.
25  Mashoko akarurama—haiwa ave asingarwadzi zvakadini!Asi kutsiura kwenyu kunotsiura chii?
26  Muri kuronga kutsiura mashoko here,Iwo mashoko omunhu akaora mwoyo zvaanongova okuti atorwe nemhepo?
27  Muchakandira nherera mijenya,Motengesa shamwari yenyu zvikuru sei!
28  Zvino chinditeererai,Muone kana ndichizoreva nhema pamberi penyu.
29  Ndapota fungaizve zvakanaka—musaita kuti kusarurama kuvepo—Chokwadi, fungaizve zvakanaka—kururama kwangu kuchiripo.
30  Parurimi rwangu pane kusarurama here,Kana kuti mukanwa mangu hamunzwisisi nhamo here?
31  “Ndakaita sungano nemaziso angu.Saka ndingaramba sei ndakatarira mhandara?
2  Mugove unobva kuna Mwari ari kumusoro chii,Kana kuti nhaka inobva kuna Wemasimbaose kumusoro chii?
3  Hakuna here njodzi inouya kune munhu anoita zvakaipa,Uye nhamo inouya kune vaya vanoita zvinhu zvinokuvadza?
4  Ko iye haaoni here nzira dzanguNokuverenga nhanho dzangu dzose?
5  Kana ndakafamba nevanhu venhema,Uye kana tsoka yangu ichimhanyira kuunyengeri,
6  Iye achandiyera pachikero chakaruramaUye Mwari achaziva kuvimbika kwangu.
7  Kana nhanho dzangu dzikatsauka munzira,Kana kuti mwoyo wangu wakatevera maziso angu,Kana kuti chero mhosva ipi zvayo yakanamatira muzvanza zvangu,
8  Regai ndidyare mbeu asi mumwe munhuwo zvake adye,Uye vazukuru vangu ngavadzurwe.
9  Kana mwoyo wangu wakanyengerwa kuti ude mumwe mukadzi,Ndikaramba ndakavandira pasuo reshamwari yangu,
10  Mudzimai wangu ngaakuyire mumwe murume,Uye vamwe varume ngavapfugame pamusoro pake.
11  Nokuti kuita izvozvo kwaizova kusazvibata,Uye kwaizova kukanganisa kunofanira kutarisirwa nevatongi.
12  Nokuti izvozvo zvaizova moto unopisa kusvikira waparadza,Uye waizodzika midzi pakati pezvibereko zvangu zvose.
13  Kana ndairamba kururamisira mushandirume wanguKana kuti mushandikadzi wangu pamhosva yavo neni,
14  Saka ndingaiteiko Mwari paanosimuka?Ndingamupindureiko paanoita kuti ndizvidavirire?
15  Iye akandiita mudumbu haasi iye akamuitawo here,Haasi iye Mumwe chete akatiumba muchibereko here?
16  Kana ndainyima vakaderera zvavanofarira,Uye ndainetesa maziso echirikadzi,
17  Kana ndaidya chimedu changu ndiri ndoga,Nherera isingachidyiwo
18  (Nokuti kubvira ndichiri muduku iyo yakakura neni sokunge kuti yaiva nababa,Ndakaramba ndichitungamirira chirikadzi kubvira mudumbu raamai vangu);
19  Kana ndaiona mumwe munhu achiparara nokuda kwokushayiwa nguo,Kana kuti ndaiona kuti murombo haana chokufuka;
20  Kana chiuno chake chisina kundikomborera,Kana kuti asina kudziyirwa nemvere dzakaveurwa dzemakondohwe angu maduku;
21  Kana ndaivheyesera nherera ruoko rwangu,Pandaiona kuti ndaifanira kubatsira pagedhi,
22  Bendekete rangu ngariwe richibva papfudzi raro,Uye ruoko rwangu ngarutyoke nepapfupa rarwo repamusoro.
23  Nokuti njodzi inobva kuna Mwari yaindityisa,Uye handina kukwanisa kuita chinhu nokuda kwokukudzwa kwake.
24  Kana ndakavimba nendarama,Kana kuti ndakati kundarama, ‘Ndinovimba newe!’
25  Kana ndaifara nokuti pfuma yangu yaiva zhinji,Uye nokuti ruoko rwangu rwakanga rwawana zvinhu zvizhinji;
26  Kana ndaiona chiedza pachaipenya,Kana kuti mwedzi unokosha uchifamba,
27  Uye mwoyo wangu wakatanga kunyengerwa pakavandaRuoko rwangu rukatsvoda muromo wangu,
28  Izvozvowo zvaizova kukanganisa kunoda kutarisirwa nevatongi,Nokuti ndinenge ndaramba Mwari wechokwadi ari kumusoro.
29  Kana ndaifarira kutsakatika kwomunhu anondivenga kwazvo,Kana ndaifara kwazvo kuti zvakaipa zvamuwana—
30  Handina kubvumira mukanwa mangu kuti mutadzeNokukumbira kuti mweya wake utukwe.
31  Kana vanhu vomutende rangu vasina kuti,‘Ndiani angati pane munhu asina kuguta nezvokudya zvake?’—
32  Hapana mutorwa airara panze;Ndairamba ndakavhurira vaya vaifamba munzira masuo angu.
33  Kana ndakafukidza kudarika kwangu somunhu wepanyikaNokuvanza kukanganisa kwangu muhomwe yehembe yangu—
34  Nokuti ndaizovhunduka paboka guru revanhu,Kana kuti kuzvidza kwemhuri kwaizondivhundutsaUye ndaizoramba ndakanyarara, ndaisazobuda pasuo.
35  Haiwa, kudai ndaiva nomumwe munhu anonditeerera,Kudai Wemasimbaose aindipindura zvinoenderana norunyoro rwangu!Kana kuti kudai munhu ane mhosva neni akanga anyora rugwaro!
36  Chokwadi ndaizorutakura papfudzi rangu;Ndaizorusungirira pandiri sekorona yakanaka.
37  Ndaizomuudza kuwanda kwenhanho dzangu;Ndaizoenda kwaari somutungamiriri.
38  Kana munda wangu ukachema kwandiri kuti ubatsirwe,Uye miforo yawo ikasvimha misodzi pamwe chete;
39  Kana ndichinge ndadya zvibereko zvawo ndisina kubhadhara mari,Uye ndaita kuti mweya yevaridzi vawo ifemereke,
40  Utumbambeva ngahumere panzvimbo pegorosi,Sora rinonhuhwa ngarimere panzvimbo pebhari.” Mashoko aJobho apera.
21  Zvino Jobho akapindura, akati:
2  “Imi, nyatsoteererai shoko rangu,Uye izvi ngazvikunyaradzei.
3  Ndishivirirei, ini nditaure;Mumwe nomumwe ozondinyomba hake pashure pokunge ndataura.
4  Ko ini ndiri kuudza munhu zvinondinetsa here?Kana kuti nei simba rangu roupenyu richishivirira?
5  Nditarirei, murambe makatarira muchishamiswa,Uye batai miromo yenyu.
6  Kana ndayeuka, ndinonetsekawo,Uye muviri wangu unobvunda.
7  Nei vakaipa vachiramba vachirarama,Vachikwegura, uyewo vachipfuma kwazvo?
8  Vana vavo vanosimbiswa kwazvo vari pamwe chete navo vachivaona,Nevazukuru vavo vachivaona.
9  Dzimba dzavo dzinongova rugare chete, hadzina chinotyisa,Uye havarohwi neshamhu yaMwari.
10  Nzombe yake inoberekesa, uye hairasi urume;Mhou yake inobereka uye haisvodzi.
11  Vanoramba vachibudisa vakomana vavo vaduku sezvinoitwa boka remakwai,Uye vanakomana vavo vanosvetuka-svetuka.
12  Vanoramba vachishevedzera vachiridza gandira norudimbwa,Uye vanoramba vachifarira kurira kwomutopota.
13  Vanopedza mazuva avo vachifara,Uye vanoburukira muSheori mushure menguva duku.
14  Vanoti kuna Mwari wechokwadi, ‘Ibvai kwatiri!Hatifariri kuziva nzira dzenyu.
15  Wemasimbaose chii, kuti timushumire,Zvinotibatsirei kana tikataura naye?’
16  Tarirai! Simba ravo harisi iro rakaita kuti vagarike.Zano revakaipa rakaramba riri kure neni.
17  Rambi revakaipa rinodzimwa kangani,Njodzi yavo inouya pavari kangani?Iye anovaunzira ruparadziko akatsamwa kangani?
18  Vanofanana here neshanga rinopeperetswa nemhepo,Uye nehundi yatorwa nedutu?
19  Mwari achachengeta zvinhu zvinokuvadza zvomunhu nokuda kwevanakomana vake;Achamupa mubayiro kuti azvizive.
20  Maziso ake achaona kupera kwake,Uye achanwa hasha dzoWemasimbaose.
21  Nokuti chii chaanozofarira mumba make iye asisipo,Mwedzi yake painenge yatapudzwa nepakati?
22  Angadzidzisa Mwari zivo here,Zvaari Iye anotonga vakakwirira?
23  Munhu uyu achafa ava nezvakakwana,Paanenge asinganetseki uye akagara zvakanaka;
24  Zvidya zvake pazvinenge zvazara nemafutaUye mwongo wemapfupa ake paunoramba wakanyorova.
25  Mumwe uyu achafa aine mweya unoshungurudzikaAsina kumboravira zvinhu zvakanaka.
26  Vacharara muguruva vari pamwe cheteUye honye dzichavafukidza.
27  Tarirai! Ndinonyatsoziva pfungwa dzenyuNemazano amaizoda kushandisa kuti mundiitire chisimba.
28  Nokuti munoti, ‘Imba yomunhu anokudzwa iri kupi,Uye tende riri kupi, idzo tebhenekeri dzevakaipa?’
29  Hamuna kubvunza vaya vanofamba mumigwagwa here?Hamunyatsoongorori zviratidzo zvavo here?
30  Kuti pazuva renjodzi munhu akaipa anosiyiwa,Uye kuti pazuva rokushatirwa kwazvo anonunurwa?
31  Ndiani achamuudza pachena nezvenzira yake?Ndiani achamupa mubayiro wezvaakaita?
32  Iye achaendeswa kumakuva,Uye murindi achaiswa paguva.
33  Achanakirwa nemavhinga evhu romumupata une rukova,Achakweva vanhu vose kuti vamutevere,Uye vaya vakamutangira vakanga vasingaverengeki.
34  Zvino imi munoedza kundinyaradza zvisina zvazvinobatsira sei,Mhinduro dzenyu dzose hadzina kutendeka!”
25  Zvino Bhiridhadhi muShuhi akapindura, akati:
2  “Kutonga nokutyisa zvinaye;Iye anoita kuti nzvimbo dzake dzakakwirira dzive norugare.
3  Varwi vake vanoverengeka here?Ndiani asingabudirwi nechiedza chake?
4  Naizvozvo munhuwo zvake angava akarurama pamberi paMwari sei,Kana kuti munhu akazvarwa nomukadzi angava akachena sei?
5  Tarirai! Kune mwedzi, asi hauna kujeka;Uye nyeredzi hadzina kuchena pamberi pake.
6  Zvakadini nomunhuwo zvake, honye zvayo,Uye mwanakomana womunhu, honye zvayo!”
13  “Tarirai! Ziso rangu rakaona zvinhu zvose izvi,Nzeve yangu yakazvinzwa uye inozvifungisisa.
2  Zvamunoziva imi ndinonyatsozvizivawo;Handisi munhu akaderera panemi.
3  Zvisinei, ini ndaizoda kutaura noWemasimbaose,Uye ndaizofara kuitirana nharo naMwari.
4  Asi imi muri vanhu vanodzurura nenhema;Mose muri vanachiremba vasina zvavanobatsira.
5  Kudai maingoramba makanyarara henyu,Kuti munzi makachenjera!
6  Ndapota, inzwai kupikisa kwangu,Uye teererai kuteterera kwemiromo yangu.
7  Mucharwira Mwari muchitaura zvisina kururama here,Uye muchamurwira muchitaura zvokunyengera here?
8  Muchaita zvechizivano naye here,Kana kuti mucharwira Mwari pakutongwa here?
9  Zvingakunakirai kana akakuongororai here?Kana kuti muchamunyengedza sokunyengedzwa kunoitwa munhuwo zvake here?
10  Chokwadi achakutsiuraiKana mukaedza kuita zvechizivano pachivande;
11  Kukudzwa kwake hakuzoiti kuti mutange kutya,Mobatwa nokumutya here?
12  Mashoko enyu asingakanganwiki zvirevo zvemadota;Nhoo dzenyu inhoo dzevhu.
13  Rambai makanyarara pamberi pangu, kuti ini nditaure.Chero chipi zvacho chinenge chauya pandiri ngachiuye!
14  Ndinotakurireiko nyama yangu nemazino anguUye ndinoisirei mweya wangu muchanza changu?
15  Kunyange kudai aizondiuraya, ndaisazomirira here?Ndaizongoitirana nharo naye nokuda kwenzira dzangu.
16  Aizovawo ruponeso rwangu,Nokuti hapana mutsauki achauya pamberi pake.
17  Nyatsonzwai shoko rangu,Uye inzwai zvandinozivisa.
18  Ndapota, tarirai! ndaunza mhosva inofanira kutongwa;Ndinonyatsoziva kuti ini ndakarurama.
19  Ndiani achakakavadzana neni?Nokuti zvino kunyange ndikanyarara ndichangofa!
20  Musangondiitira zvinhu zviviri;Ipapo handizovandi nemhosva yenyu;
21  Isai ruoko rwenyu kure neni,Uye kutyisa kwenyu—ngakurege kundityisa.
22  Shevedzai kuti ini ndipindure;Kana kuti regai nditaure, imi mundipindure.
23  Ndine zvikanganiso nezvivi pakudini?Itai kuti ndizive kumukira kwangu nechivi changu.
24  Munovanzirei chiso chenyu,Mondiona somuvengi wenyu?
25  Muchaita kuti shizhawo zvaro rinopeperetswa nemhepo rivhunduke here?Kana kuti mucharamba muchidzingirira mashangawo zvawo akaoma here?
26  Nokuti munoramba muchindinyorera zvinhu zvinovavaUye munondigarisa nhaka yemigumisiro yokukanganisa kwandakaita ndichiri muduku.
27  Munoramba makaisa tsoka dzangu mumatanda,Uye munotarira makwara angu ose;Munotara mutsara wenyu nokuda kwetsoka dzangu.
28  Iye akafanana nechimwe chinhu chakaora chinoparara;Senguo inodyiwa nechitemamachira.
14  “Munhu, akaberekwa nomukadzi,Anorarama kwenguva pfupi uye akamomoterwa nezvinhu zvinonetsa.
2  Anobuda seruva, ogurwa,Anotiza somumvuri uye haarambi aripo.
3  Chokwadi, makasvinudzira ziso renyu pane uyu,Uye munondiunza kudare kuti munditonge.
4  Ndiani angabudisa munhu akachena achibva mumunhu asina kuchena?Hakuna kana mumwe chete.
5  Kana mazuva ake akatemwa,Kuwanda kwemwedzi yake kuri kwamuri;Makamuisira murau kuti arege kudarika.
6  Regai kuramba makamutarira kuti azorore,Kusvikira awana mufaro pazuva rake sezvinoita munhu wemaricho.
7  Nokuti tariro iripo kunyange nokuda kwomuti.Kana ukatemwa, iwo uchatungirazve,Uye davi rawo harizoregi kuvapo.
8  Kana mudzi wawo ukakwegura muvhu,Chigutsa chawo chikafira muvhu,
9  Uchatungira paunongonzwa kunhuhwirira kwemvuraUye uchabudisa davi somuti mutsva.
10  Asi murume akagwinya anofa, orara akundwa;Uye munhu wepanyika anofa, zvino ari kupi?
11  Mvura inonyangarika mugungwa,Uye rwizi runopwa, rwooma.
12  Saizvozvowo munhu anorara pasi uye haamuki.Havazomuki kusvikira denga risisiko,Uyewo havazomutswi pakurara kwavo.
13  Haiwa, kudai maizondivanza henyu muSheori,Kudai maizondichengeta ndakavanzika kusvikira kutsamwa kwenyu kwapera,Kudai maizonditemera nguva yakatarwa, mondiyeuka!
14  Kana murume akagwinya akafa, angararamazve here?Ndichamirira mazuva ose ebasa rangu rokumanikidzirwa,Kusvikira kusunungurwa kwangu kwauya.
15  Muchashevedza, uye ini ndichakupindurai.Nokuti muchasuwa basa remaoko enyu.
16  Nokuti zvino munoramba muchiverenga nhanho dzangu;Munongotsvaka chivi changu chete.
17  Kumukira kwangu kwakanamirwa muhomwe,Munonama chivi changu neguruu.
18  Zvisinei, gomo rinowa, richaparara,Kunyange dombo richabviswa panzvimbo yaro.
19  Mvura inochera kunyange matombo;Kuyerera kwayo nesimba kunokukura guruva repanyika.Naizvozvo maparadza tariro yomunhuwo zvake.
20  Munomukunda nokusingaperi zvokuti anoenda;Munoshatisa chiso chake zvokuti munomudzinga.
21  Vanakomana vake vanokudzwa, asi iye haazvizivi;Vanova vasingakoshi, asi iye haafungi nezvavo.
22  Nyama yake ndiyo ichangoramba ichirwadza painenge ichiri paari,Uye mweya wake ucharamba uchichema paanenge achiri kurarama.”
29  Zvino Jobho akasimudzirazve chirevo chake, akati:
2  “Haiwa, kudai ndaiva mumwedzi yekare kare,Sepamazuva andaichengetedzwa naMwari;
3  Paaiita kuti rambi rake rivhenekere pamusoro wangu,Pandaifamba nomurima ndichivhenekerwa nechiedza chake;
4  Sezvandakanga ndakaita pamazuva andakanga ndichiri muduku,Ushamwari naMwari pahwaiva patende rangu;
5  Wemasimbaose paakanga achiri neni,Vashandi vangu pavakanga vakandikomberedza!
6  Pandaigeza mandaitsika noruomba,Uye dombo parairamba richindidururira hova dzemafuta;
7  Pandaienda kugedhi retaundi,Pandaigadzira chigaro changu munzvimbo inoungana vanhu!
8  Vakomana vaindiona, vovanda,Kunyange vakura vaisimuka, vomira.
9  Machinda airega kutaura mashoko,Uye aibata miromo yawo.
10  Inzwi revatungamiriri raivanzwa,Uye rurimi rwavo rwainamatira mukanwa mavo.
11  Nokuti nzeve yakanzwa, ikanditi ndinofara,Uye ziso rakaona, rikandipupurira.
12  Nokuti ndainunura munhu anotambudzika aichemera kubatsirwa,Nenherera nomunhu chero upi zvake akanga asina mubatsiri.
13  Kukomborera kwomunhu akanga ava kuda kuparara—kwaiuya pandiri,Uye ndaiita kuti mwoyo wechirikadzi ufare.
14  Ndaifuka kururama, uye iko kwaindifukidzawo.Kururamisira kwangu kwakanga kwakaita sejasi risina maoko—uye ngowani.
15  Ndaiva maziso ebofu;Uye ndaiva tsoka kune akaremara.
16  Ndaiva baba chaivo kuvarombo;Uye kana iri mhosva yomunhu wandaisaziva—ndaiiongorora.
17  Ndaityora mapfupa eshaya dzomunhu anoita zvakaipa,Uye ndaibvuta chainge chabatwa nemazino ake.
18  Ndaiti, ‘Ndichafira mudendere rangu,Uye ndichaita kuti mazuva angu awande sejecha.
19  Mudzi wangu wakavhurirwa mvura,Uye dova richapedza usiku hwose riri padavi rangu.
20  Kukudzwa kwangu kunoramba kuri kutsva kwandiri,Uye uta hwangu huri muruoko rwangu hucharamba huchipfura.’
21  Vainditeerera; uye vaimirira,Vairamba vakanyarara nokuda kwezano rangu.
22  Vaisazotaurazve pashure pokunge ndataura shoko rangu,Uye shoko rangu raidonhera pavari.
23  Vaindimirira sezvinoitwa mvura inonaya,Uye vaishama miromo yavo kwazvo nokuda kwemvura yokupedzisira.
24  Ndaivanyemwerera—ivo vaisazvitenda—Uye vaisadzima chiedza chechiso changu.
25  Ndaivasarudzira nzira, uye ndaigara somukuru wavo;Ndaigara samambo ari pakati pevarwi vake,Somunhu anonyaradza vanochema.
40  Zvino Jehovha akapindura Jobho, akati:
2  “Munhu anotsvakira vamwe mhosva angakakavadzana noWemasimbaose here?Iye anotsiura Mwari ngaapindure.”
3  Zvino Jobho akapindura Jehovha, akati:
4  “Tarirai! ndava asingakoshi.Chii chandingakupindurai?Ndabata muromo wangu.
5  Ndataura kamwe chete, uye handichapinduri;Kaviri, uye handichawedzeri chinhu.”
6  Zvino Jehovha akapindura Jobho ari mudutu, akati:
7  “Ndapota, zvisunge muchiuno somurume;Ndichakubvunza, iwe undiudze.
8  Chokwadi, iwe ungaita kuti kururamisira kwangu kushayiwe simba here?Unganditi ndakaipa kuti iwe uve akarurama here?
9  Kana kuti une ruoko rwakafanana norwaMwari wechokwadi here,Uye ungaita kuti kutinhire nenzwi rakafanana nerake here?
10  Ndapota, zvishongedze ukuru pamwe chete nokukwirira;Pfeka kukudzwa nokubwinya.
11  Durura kushatirwa kwako kukuru,Uone munhu wose anozvikudza umuderedze.
12  Ona munhu wose anozvikudza, umuninipise,Utsike-tsike vakaipa vari pavari ipapo chaipo.
13  Vavanze muguruva vari pamwe chete,Vasunge vari munzvimbo yakavanda,
14  Uye ini, iyeni ndichakurumbidza,Nokuti ruoko rwako rworudyi runogona kukuponesa.
15  Zvino tarira, Bhehemoti yandakasika sokusika kwandakakuita.Inodya uswa hwakasvibirira sezvinongoita nzombe.
16  Zvino tarira, simba rayo riri muhudyu mayo,Uye simba rayo guru riri mumidzira yedumbu rayo.
17  Inopeta muswe wayo somusidhari;Madzira ezvidya zvayo akarukana.
18  Mapfupa ayo akaita sepombi dzemhangura;Mapfupa ayo akasimba akaita semizariro yesimbi.
19  Ndiyo kutanga kwenzira dzaMwari;Muiti wayo chete ndiye anokwanisa kuswededza bakatwa rake pedyo nayo.
20  Nokuti makomo anoiberekera zvibereko,Uye mhuka dzose dzomusango dzinotambira ikoko.
21  Inorara pasi pemiti yemihapa,Munzvimbo yakavanda ine tsanga nomumachakwi.
22  Miti yemihapa inoramba yakaidzivirira nemimvuri yayo;Mishambangwena yomumupata une rukova inoikomba.
23  Kana rwizi rukayerera nesimba, haivhunduki yomhanya.Kunyange rwizi rwaJodhani rukapfachukira mukanwa mayo, iyo ine chivimbo.
24  Pane munhu angaibata kuti aende nayo iyo ichizviona here?Pane munhu angaboora mhino yayo nezviteyeso here?
39  “Wava kuziva here nguva yakatarwa inobereka mbudzi dzomumakomo dzinogara mumabwe?Unoona here panobereka nondo hadzi ichirwadziwa kwazvo?
2  Unoverenga mwedzi yadzinopedza here,Kana kuti wava kuziva here nguva yakatarwa yadzinobereka?
3  Dzinokotama padzinobudisa vana vadzo,Padzinobvisa marwadzo adzo.
4  Vanakomana vadzo vanova vakasimba, vanokurira musango;Vanoenda vorega kuzodzokazve kwadziri.
5  Ndiani akaregedza mbizi yakasununguka,Uye ndiani akasunungura zvisungo zvembongoro yomusango,
6  Zvandakapa bani rerenje kuti rive imba yazvoUye zvandakapa nyika ine munyu kuti ive nzvimbo dzazvo dzokugara?
7  Inoseka nyonganyonga yomuguta;Hainzwi ruzha rwomunhu anonyangira.
8  Inofamba-famba mumakomo ichitsvaka mafuro ayoUye inotsvaka zvinomera zvemarudzi ose zvakasvibirira.
9  Nzombe yomusango ingada kukushandira here,Kana kuti ingarara pachidyiro chezvipfuwo zvako here?
10  Ungasunga kwazvo nzombe yomusango netambo dzayo iri mumuforo here,Kana kuti ingakutevera ichiputsa mavhinga mumapani here?
11  Ungavimba nayo nokuti simba rayo rakawanda here,Uye ungarega basa rako rakaoma kuti riitwe nayo here?
12  Ungavimba nayo kuti ichadzosa zviyo zvakoUye kuti ichazviunganidza paburiro rako here?
13  Bapiro remhou sheche rakambobhabhama nomufaro here,Kana kuti ine mapapiro neminhenga zvakaita sezveshuramurove here?
14  Nokuti inosiya mazai ayo muvhuUye inoachengeta achidziirwa ari muguruva,
15  Uye inokanganwa kuti angapwanyiwa netsokaKana kuti angatsikwa nechikara.
16  Inobata vanakomana vayo zvisina kunaka, sokunge kuti havasi vayo—Kushanda kwayo zvakaoma hakuna zvakunobatsira, nokuti haityi.
17  Nokuti Mwari akaita kuti ikanganwe uchenjeri,Uye haana kuipa mugove wokunzwisisa.
18  Panguva yainobhabhamisira mapapiro ayo kumusoro,Inoseka bhiza nomutasvi waro.
19  Ungapa bhiza simba here?Ungapfekedza mutsipa waro zenze rinopepereka here?
20  Ungaita kuti rikwakuke sezvinoita mhashu here?Simba rokupfepfedza kwaro rinotyisa.
21  Rinobinha pasi mubani ropembera nesimba richifara;Rinoenda kunosangana nezvombo.
22  Rinoseka kutya, uye harivhunduki;Uyewo haridzoki nokuda kwebakatwa.
23  Goba rinorira pamusoro paro,Chipasa chepfumo nepfumo duku.
24  Rinopedza nyika nokutinhidza pasi nehasha,Uye haritendi kuti ihwamanda iri kurira.
25  Panongorira hwamanda rinoti Hekani!Rinofembedza hondo iri kure,Mheremhere yevakuru vakuru nokushevedzera nokuda kwehondo.
26  Kunzwisisa kwako here kunoita kuti rukodzi rubhururuke,Kuti rutambanudzire mapapiro arwo kumhepo yokumaodzanyemba?
27  Kana kuti ndiwe here unorayira gondo kuti ribhururukire kumusoroUye kuti rivakire dendere raro pakakwirira,
28  Kuti rigare paibwe rorara ipapo usikuPazino redombo nepanzvimbo isingasvikiki?
29  Rinotsvaka zvokudya riri ipapo;Maziso aro anoramba achitarira kure kure.
30  Vana varo vanoramba vachisveta ropa;Uye pane zvakaurayiwa, ndipo pariri.”
19  Zvino Jobho akapindura, akati:
2  “Mucharamba muchishungurudza mweya wangu kusvikira riniUye mucharamba muchindipwanya nemashoko kusvikira rini?
3  Manditsiura kagumi aka;Hamunyari kuti muri kundiomesera kwazvo.
4  Kana ndakakanganisa,Kukanganisa kwangu kuchagara neni.
5  Chokwadi kana muchizvitutumadza kwazvo pamberi pangu,Muchiona kuzvidzwa kwangu kwakakodzera,
6  Ibvai maziva kuti Mwari akanditsausa,Uye akandikomberedza nemambure ake okuvhimisa.
7  Tarirai! Ndinoramba ndichishevedzera kuti, ‘Ndakuvadzwa!’ asi handipindurwi;Ndinoramba ndichichemera kubatsirwa, asi handiruramisirwi.
8  Akavhara gwara rangu norusvingo rwematombo, ini handikwanisi kupfuura;Uye iye anoisa rima mumigwagwa yangu.
9  Akabvisa kukudzwa kwangu,Uye anobvisa korona yomusoro wangu.
10  Anondiputsira pasi kumativi ose, ndoenda;Uye anodzura tariro yangu sezvinoitwa muti.
11  Anonditsamwira kwazvo,Uye anoramba achindiona semhandu yake.
12  Varwi vake vanouya vakabatana vogadzira nzira yavo kuti vandirwise,Uye vanodzika musasa vakakomberedza tende rangu.
13  Iye akaisa hama dzangu kure neni,Uye vanhu vanondiziva vandisiya.
14  Vandinozivana navo vepedyo havasisipo,Uye vaya vandinoziva vandikanganwa,
15  Vaya vanogara vari vatorwa mumba mangu; uye varandasikana vangu vanondiona somumwe munhuwo zvake;Vava kundiona somunhu wokune imwe nyika.
16  Ndinoshevedza mushandi wangu, asi haapinduri.Ndinoramba ndichimuteterera nomuromo wangu kuti andinzwire tsitsi.
17  Mhepo yandinofema yava kusemesa mudzimai wangu,Uye ndava kunhuhwa kuvanakomana vomudumbu raamai vangu.
18  Uyewo vakomana vaduku vandiramba;Pandinosimuka, vanotanga kutaura zvakashata pamusoro pangu.
19  Vanhu vose veboka randaishamwaridzana naro vanondisema,Uye vaya vandaida vandipandukira.
20  Mapfupa angu anonamatira ganda rangu nenyama yangu,Uye ndinopona nepaburi retsono.
21  Haiwa imi shamwari dzangu, ndinzwirei nyasha, ndinzwirei nyasha,Nokuti ruoko rwaMwari rwandibata.
22  Munorambireiko muchinditambudza sezviri kuitwa naMwari,Musingagutswi nenyama yangu?
23  Haiwa, kudai mashoko angu ainyorwa!Haiwa, kudai ainyorwa mubhuku!
24  Nechinyoreso chesimbi uye nomutobvu,Haiwa, kudai ainyorwa achiita zvokutemerwa padombo!
25  Ini ndinonyatsoziva kuti mudzikinuri wangu mupenyu,Uye iye achauya pashure pokunge ndaenda, omira paguruva.
26  Pashure pokunge vasvuura ganda rangu,—saizvozvi!Kunyange ndaondoroka ndichaona Mwari,
27  Wandichaona pachangu,Iye achaonekwa nemaziso angu, asi kwete nomumwe munhuwo zvake.Itsvo dzangu dzaneta mukatikati mangu.
28  Nokuti imi munoti, ‘Tinorambirei tichimutambudza?’Mudzi wenyaya yacho zvauri mukati mangu.
29  Ityai bakatwa,Nokuti bakatwa rinoreva hasha dzinoitirwa kukanganisa,Kuti muzive kuti kune mutongi.”
24  “Neiko Wemasimbaose asina kutara nguva yokutonga,Uye nei vaya vanomuziva vasina kuona mazuva ake?
2  Kune vaya vanochinja zvinoratidza pane muganhu;Vakatora boka rezvipfuwo nechisimba, kuti varifudze.
3  Vanotinha mbongoro hono yenherera;Vanotora nzombe yechirikadzi nechisimba kuti ive chokumbofanobata.
4  Vanotsausa varombo panzira;Uyewo vanotambudzika vepanyika vanoramba vakavanda.
5  Tarirai! Sezvinoita mbizi murenjeIvo vanoenda kubasa ravo, vachitsvaka zvokudya.Bani rerenje rinopa mumwe nomumwe zvokudya zvevakomana vacho.
6  Vanokohwa zvokudya zvayo muminda,Uye vanokurumidza kupamba munda wemizambiringa womunhu akaipa.
7  Vanorara usiku vasina nguo, vasina kupfeka,Uye vasina chokufuka muchando.
8  Vanonyoroveswa nedutu rine mvura romumakomo,Uye vanombundira dombo nokuti hapana pokuvanda.
9  Vakaipa vanobvuta nherera kubva pazamu,Uye vanotora zvinhu zviri pamunhu anotambudzika kuti zvive chokumbofanobata.
10  Naizvozvo vanotambudzika vanofamba vasina nguo, vasina kupfeka,Uye vanotakura hura dzezviyo dzakakohwewa vaine nzara.
11  Vanopedza masikati vari pakati pezvidziro zvepamitenu;Vanotsika-tsika chisviniro chewaini, asi vanofa nenyota.
12  Vanhu vari kufa vanoramba vachigomera zvinonzwika kunze kweguta,Mweya yevakakuvadzwa kwazvo inochemera kubatsirwa;Asi Mwari haazvioni sechinhu chisina kukodzera.
13  Ivo vakaipa vacho ndevamwe vevanopandukira chiedza;Havana kuziva nzira dzacho,Uye havana kugara mumigwagwa yacho.
14  Mhondi inomuka kwaedza,Inouraya anotambudzika nomurombo;Usiku inova mbavha chaiyo.
15  Ziso remhombwe rinomirira rima remanheru,Ichiti, ‘Hapana ziso richandiona!’Uye inofukidza chiso chayo.
16  Mbavha inopaza ichipinda mudzimba kuine rima;Masikati dzinoramba dzakazvikiyira mukati.Hadzizivi chiedza.
17  Nokuti kwadziri mangwanani akafanana nezarima,Nokuti dzinoziva zvinongoerekana zvavhundutsa zvezarima.
18  Vakaipa vanomhanya kwazvo pamusoro pemvura.Chikamu chavo chomunda chichatukwa panyika.Havazotsaukiri kuminda yemizambiringa.
19  Kusanaya kwemvura, uyewo kupisa, zvinobvuta mvura inobva muchando;Ndizvo zvinoitawo Sheori kune vaya vakatadza!
20  Chibereko chichamukanganwa, honye dzichatapirirwa nokumuyamwa,Haazoyeukwizve.Zvinhu zvisina kururama zvichatyorwa sezvinoitwa muti.
21  Anofambidzana nomukadzi asingabereki,Uye nechirikadzi, yaasingaitiri zvakanaka.
22  Achakwekweretsa vanhu vakasimba nesimba rake achivabvisa;Achasimuka asi haazovi nechokwadi noupenyu hwake.
23  Achamubvumira kuti ave nechivimbo kuti azvitsigire;Uye maziso ake achava panzira dzavo.
24  Vanokudzwa kwenguva duku, vobva vaenda,Vanoderedzwa; vodzurwa sezvinoitwa munhu wose,Uye vanochekwa sezvinoitwa musoro wehura yezviyo.
25  Saka zvino, ndiani achandiita murevi wenhemaKana kuita kuti shoko rangu rive risina basa?”
5  “Ndapota, shevedzera! Pane munhu chero upi zvake ari kukupindura here?Pavatsvene, ndoupi wauchatendeukira kwaari?
2  Nokuti benzi richaurayiwa nokutambura,Uye kuva neshanje kuchauraya chero munhu upi zvake anonyengerwa nyore nyore.
3  Ini ndakaona benzi richidzika midzi,Asi ndakangoerekana ndava kutuka nzvimbo yaro yarinogara.
4  Vanakomana varo vanoramba vari kure nokuponeswa,Vanopwanyirwa pagedhi pasina mununuri.
5  Zvarinokohwa zvinodyiwa neane nzara;Mumwe munhu anotora nyama pane zvokukochekera nazvo zvomuurayi wemhuka painenge yakarembedzwa,Uye musungo unobata zvinhu zvavo zvokurarama nazvo.
6  Nokuti zvinhu zvinokuvadza hazvibudi muguruva,Uye dambudziko haribudi pasi.
7  Nokuti munhu anoberekerwa kutambudzika,Sepfarivari dzinodaukira kumusoro.
8  Asi ini ndaizobvunza Mwari,Uye ndaizoisa mhosva yangu kuna Mwari,
9  Kuna Iye anoita zvinhu zvikuru zvisingagoni kuongororwa,Zvinhu zvinoshamisa zvisingaverengeki;
10  Kuna Iye anonayisa mvura panyikaNokutuma mvura paminda;
11  Kuna Iye anoisa vaya vakaderera panzvimbo yakakwirira,Zvokuti vaya vakasuruvara vanova pakakwirira nokuti vanenge vaponeswa;
12  Kuna Iye anokonesa mazano evane njere,Zvokuti maoko avo haashandi zvinobudirira;
13  Kuna Iye anobata vakachenjera mukunyengera kwavo,Zvokuti zano revakangwara rinongoitwa pasina kumbofunga;
14  Vanosangana nerima kunyange masikati,Uye vanotsvangadzira masikati machena sokunge kuti usiku;
15  Kuna Iye anoponesa pabakatwa rinobuda mumiromo yavo,Uye anoponesa murombo paruoko rwomunhu ane simba,
16  Zvokuti akaderera anova netariro,Asi kusarurama kunovhara muromo wako.
17  Tarirai! Anofara munhu anotsiurwa naMwari;Uye usaramba kuranga kwoWemasimbaose!
18  Nokuti anoita kuti pave nemarwadzo, asi anosunga ronda racho;Anoputsa-putsa, asi maoko ake anoporesa.
19  Achakununura pamatambudziko matanhatu,Uye pamanomwe hapana chinokuvadza chichakugunzva.
20  Achakudzikinura parufu munguva yenzara,Nepasimba rebakatwa munguva yehondo.
21  Uchavanzwa pakurova kworurimi,Hauzotyi kupamba pakunouya.
22  Uchaseka kupamba uye nzara,Uye hauzotyi chikara chepanyika.
23  Nokuti uchaita sungano nematombo omusango,Uye chikara chomusango chichagariswa pamwe chete newe norugare.
24  Uchaziva kuti rugare ndiro tende rako,Uye uchaenda woona mafuro ako, asi hapana chauchashayiwa.
25  Uchaziva kuti vana vako vazhinjiUye kuti vazukuru vako vakaita sezvinomera panyika.
26  Uchasvika kuguva uine simba,Sokuungana kunoita zvisote panguva yazvo.
27  Tarira! Izvi ndizvo zvataongorora. Ndizvo zvazviri.Zvinzwe, uye iwe—uzvizive.”
36  Zvino Erihu akatizve:
2  “Ndishivirire kwenguva duku, uye ndichakuzivisaKuti pachine mashoko okuti nditaure nokuda kwaMwari.
3  Ndichatora zivo yangu kure,Uye ndichataura kuti Muiti wangu akarurama.
4  Nokuti chokwadi mashoko angu haasi enhema;Iye ane zivo yakakwana ari pamberi pako.
5  Tarira! Mwari ane simba uye haazorambi munhu;Iye ane simba guru romwoyo une njere;
6  Haazochengetedzi munhu akaipa ari mupenyu,Asi acharuramisira vanotambudzika.
7  Haazobvisi maziso ake pamunhu akarurama;Kunyange madzimambo anogara pachigaro choumambo—Iye achaitawo kuti agare pachigaro nokusingaperi, uye achakwidziridzwa.
8  Kana achinge akasungwa nezvisungo zvomumakumbo,Anosungwa netambo dzokutambudzika.
9  Iye achabva aaudza pamusoro penzira yaanoita nayoPamwe chete nokudarika kwawo, nokuti anozvikudza kwazvo.
10  Iye achavhura nzeve dzawo kuti dzinzwe kurayira,Uye achaarayira kuti atendeuke pane zvinhu zvinokuvadza.
11  Kana akateerera, akamushumira,Achapedzera mazuva awo mune zvakanakaNemakore awo mune zvinofadza.
12  Asi kana akasateerera, achaurayiwa nechombo chinoita zvokukandwa,Uye achafa asingazivi.
13  Vaya vane mwoyo yakatsauka vachazviunganidzira kutsamwa.Havachemeri kubatsirwa nokuti avasunga.
14  Mweya yavo ichafa vachiri vaduku,Uye upenyu hwavo huchafira pakati pepfambi dzechirume dzepatemberi.
15  Achanunura anotambudzika mukutambudzika kwake,Uye achavhura nzeve dzavo pavanenge vachidzvinyirirwa.
16  Achakubvisawo pamuromo wokutambudzika!Nzvimbo yakafara, isina kumanikana, ichava panzvimbo payo,Uye zvinonyaradza zvetafura yako zvichazara nemafuta.
17  Uchazara nomutongo unoitirwa munhu akaipa;Kutonga nokururamisira zvichabata.
18  Chenjerera kuti kutsamwa hakukufuriri kuti uombere nepfini,Uye rudzikinuro rukuru ngarurege kukutsausa.
19  Kuchemera kwako kubatsirwa kuchabatsira here? Aiwa, kunyange mukutambudzikaKunyange kuedza kwako kwose kune simba.
20  Usashuva usiku,Kuti marudzi abve paanenge ari.
21  Chenjerera kuti usatsaukira kune zvinhu zvinokuvadza,Nokuti wakasarudza izvi panzvimbo pokutambudzika.
22  Tarira! Mwari anoita zvinhu zvakakwirira nesimba rake;Ndiani murayiridzi akafanana naye?
23  Ndiani akaita kuti azvidavirire kwaari nokuda kwenzira yake,Uye ndiani akati, ‘Makaita zvisina kururama’?
24  Yeuka kuti unofanira kurumbidza basa rakeRakaimbwa nezvaro nevanhu.
25  Vanhu vose vanoramba vakaritarira;Munhuwo zvake anoramba akatarira ari kure.
26  Ona! Mwari akakwirira kupfuura zvatingaziva;Kuwanda kwemakore ake hakugoni kuongororwa.
27  Nokuti anokwevera madonhwe emvura kumusoro;Anopfuura nepasefa semvura inonaya kuti ave mhute yake,
28  Zvokuti makore anodonhedza madonhwe,Anodonhera vanhu ari mazhinji kwazvo.
29  Chokwadi, ndiani anganzwisisa makore akaturikidzana,Nokutinhira kunobva mudumba rake?
30  Tarira! Anoritambanudzira chiedza chake,Anofukidza pasi pegungwa.
31  Nokuti ndizvo zvaanoshandisa kurwira mhosva yemarudzi;Anopa zvokudya zvizhinji.
32  Anofukidza mheni nemaoko ake,Uye anoirayira kuti irwisane nomudenhi.
33  Kutinhira kwake kunotaura nezvake,Uyewo zvipfuwo pamusoro peari kuuya.
41  “Ungabata Revhiatani nechirauro kuti uibudise here,Kana kuti ungatsimbirira rurimi rwayo netambo here?
2  Ungaisa nhokwe mumhino dzayo,Kana kuti ungaboora shaya dzayo nomunzwa here?
3  Ingakuteterera kazhinji here,Kana kuti ingataura mashoko manyoro kwauri here?
4  Ingaita sungano newe,Zvokuti ungaiita muranda nokusingagumi here?
5  Ungatamba nayo sezvaunoita neshiri,Kana kuti ungaisunga kuti vasikana vako vaduku vatambe nayo here?
6  Shamwari dzingaitengeserana here?Dzingaichekera-chekera vatengesi here?
7  Ungazadza ganda rayo nemiseve ine nzeve,Kana kuti musoro wayo nemapfumo anobayiswa hove here?
8  Isa ruoko rwako pamusoro wayo.Yeuka kurwa kwacho. Usazviitazve.
9  Tarira! Zvinotarisirwa nomunhu pamusoro payo hazvizobudiriri.Munhu paanongoiona chete anoputsikira pasi.
10  Hapana munhu akashinga kwazvo zvokuti angaidenha.Zvino ndiani angamira pamberi pangu?
11  Ndiani akatanga kundipa chimwe chinhu, kuti ndimupe mubayiro?Zviri pasi pematenga ose ndezvangu.
12  Handizorambi ndakanyarara pamusoro penhengo dzayoKana kuti pamusoro pesimba rayo nokunaka kwoukuru hwayo.
13  Ndiani akambofukura nguo yayo yokunze?Ndiani angapinda pakati peshaya dzayo?
14  Ndiani akambovhura masuo echiso chayo?Mazino ayo akapoterera anotyisa.
15  Mihoronga yemakwande ndiko kuzvikudza kwayo,Yakaita seyakavharwa nechisimbiso chakabata kwazvo.
16  Rimwe nerimwe rakabatana kwazvo nerimwe,Kunyange mhepo haikwanisi kupinda nepakati pawo.
17  Iwo akanamatirana;Akabatana uye haangaparadzaniswi.
18  Kuhotsira kwayo kunopenya kuchibudisa chiedza,Uye maziso ayo akafanana nokupenya kwemambakwedza.
19  Mumuromo mayo munobuda kupenya kwemheni,Munobudawo pfarivari dzomoto.
20  Mumhino dzayo munobuda utsi,Sevira romoto rabatidzwa nenhokwe.
21  Mweya wayo unoita kuti mazimbe abvire,Kunyange murazvo womoto unobuda mumuromo mayo.
22  Mumutsipa mayo munogara simba,Kushaya tariro kunokwakuka pamberi payo.
23  Mafinya enyama yayo anonamatirana;Akaita sechinhu chakaumbwa pairi, chisingazununguki.
24  Mwoyo wayo wakaumbwa zvakasimba sezvakaitwa dombo,Chokwadi, wakaumbwa zvakasimba seguyo.
25  Painosimuka, vane simba vanotya;Vanoshamiswa nokuda kwokunetseka kwazvo.
26  Bakatwa haringaibayi,Kana pfumo, museve kana kuti runje.
27  Inoona simbi semashangawo zvawo,Mhangura semitiwo zvayo yakaora.
28  Museve haungaidzingi;Kwairi matombo echipfuramabwe anochinjwa kuva mashangawo zvawo.
29  Inoona tsvimbo seshangawo zvaro,Uye inoseka kurira kwepfumo duku.
30  Pasi payo pakafanana nezvaenga zvakapinza;Inoita sokuti inokwekweredza chirei chokupurisa mumatope.
31  Inoita kuti nzvimbo dzakadzika dzivire sezvinoita hari;Inoita kuti gungwa riite sehari yemafuta okuzora.
32  Inoita kuti gwara rayo risare richipenya shure kwayo;Munhu angaona mvura yakadzika somusoro wachena.
33  Hapana chakafanana nayo panyika,Iyo yoga yakasikwa isingavhunduki.
34  Inoona zvinhu zvose zvakakwirira.Iyo ndimambo wezvikara zvikuru zvose.”
15  Zvino Erifazi muTemani akapindura, akati:
2  “Munhu akachenjera angapindura nezivo isina zvainobatsira here,Kana kuti angazadza dumbu rake nemhepo yokumabvazuva here?
3  Kungotsiurawo zvako neshoko hakuzobatsiri,Uye kungotaurawo zvako hakuzobatsiri.
4  Zvisinei, iwe unoita kuti kutya Mwari kushayiwe simba,Uye unoita kuti kufungisisa nezvaMwari kwose kuderere.
5  Nokuti kukanganisa kwako kunodzidzisa muromo wako,Uye unosarudza rurimi rwevanhu vane njere.
6  Muromo wako ndiwo unokuti wakaipa, kwete ini;Uye miromo yako ndiyo inokupomera.
7  Ndiwe munhu akatanga kuberekwa here,Kana kuti wakaberekwa nemarwadzo okusununguka, zvikomo zvisati zvavapo here?
8  Unonzwa zvakavanzika zvaMwari here,Uye ndiwe woga une uchenjeri here?
9  Chii chaunoziva iwe chatisingazivi?Chii chaunonzwisisa iwe chatisinganzwisisiwo?
10  Kwatiri kune munhu achena musoro nomunhu akura,Ane mazuva mazhinji kupfuura baba vako.
11  Kunyaradzwa kwaunoitwa naMwari hakuna kukwana here,Kana kuti shoko rinotaurwa kwauri nounyoro here?
12  Mwoyo wako unoitirei kuti iwe uzvikudze,Uye maziso ako anobwairirei?
13  Nokuti unoita kuti simba rako roupenyu rirwisane naMwari,Uye wakaita kuti mashoko abude mumuromo mako.
14  Munhuwo zvake chii kuti ave akachena,Kana kuti munhu akaberekwa nomukadzi kuti ave akarurama?
15  Tarira! Iye haatendi muvatsvene vake,Uye matenga pachawo haana kuchena pamberi pake.
16  Zvino zvakadini nomunhu anosemesa uye ane uori,Murume anonwa zvinhu zvisina kururama semvura!
17  Ndichazvizivisa kwauri. Nditeerere!Izvi ndakazvionawo, saka rega ndizvirondedzere,
18  Zviya zvinotaurwa nevanhu vakachenjeraUye zvavasina kuvanza, zvakabva kumadzibaba avo.
19  Ivo voga ndivo vakapiwa nyika,Uye hapana mumwe munhuwo zvake akapfuura nepakati pavo.
20  Munhu akaipa anongotambura mazuva ake ose,Iwo makore akachengeterwa mudzvinyiriri.
21  Kurira kwezvinhu zvinotyisa kuri munzeve dzake;Mupambi anouya kwaari paanenge ari murugare.
22  Haatendi kuti achadzoka achibva murima,Uye anochengeterwa bakatwa.
23  Anodzungaira achitsvaka zvokudya achiti—zviri kupi?Anonyatsoziva kuti zuva rerima rava pedyo naye.
24  Kutambudzika nokurwadziwa zvinoramba zvichiita kuti atye;Zvinomukunda sezvinoita mambo akagadzirira kurwisa.
25  Nokuti anotambanudza ruoko rwake kuti arwe naMwari,Uye anoedza kuzviita mukuru kune Wemasimbaose;
26  Nokuti anomhanya kunorwisana naye akaomesa mutsipa,Aine makwande makobvu enhoo dzake;
27  Nokuti anofukidza chiso chake nokukora kwakeUye anoisa mafuta muchiuno make,
28  Iye anogara mumaguta anofanira kubviswa;Mudzimba dzisingazorambi dzichigarwa nevanhu,Dzakatemerwa kuti dzichava mirwi yematombo.
29  Haazopfumi uye pfuma yake haizowedzeri,Uyewo haazoparadziri zvavakawana panyika.
30  Haazobvi parima;Murazvo womoto uchaomesa davi rake,Uye achabviswa nemhepo yomuromo wake.
31  Ngaarege kutenda zvisina zvazvinobatsira, achitsauswa,Nokuti mubayiro wake waachawana zvinhu zvisina zvazvinobatsira;
32  Zvichaitwa zuva rake risati rakwana.Nhungirwa yake haizokuri kwazvo.
33  Achazunzira kure mazambiringa ake asina kuibva sezvinoita muzambiringa,Uye achadonhedza maruva ake sezvinoita muorivhi.
34  Nokuti ungano yevatsauki haibereki,Uye moto uchaparadza matende evanoita zvepfumbamuromo.
35  Kune kubata pamuviri pedambudziko nokuberekwa kwezvinhu zvinokuvadza,Uye dumbu ravo rinogadzirira kunyengera.”
20  Zvino Zofari muNaama akapindura, akati:
2  “Naizvozvo pfungwa dzangu dzinonetsa dzinondipindura,Kunyange nokuda kwokunetseka kwangu kuri mandiri.
3  Ndinonzwa kurayira kunondituka;Ndiri kupindurwa nomunhu asinganzwisisi sezvandinoita.
4  Wagara uchiziva chinhu ichi here,Kubvira pakaiswa munhu panyika,
5  Kuti kushevedzera kwokufara kwevanhu vakaipa ndokwenguva pfupiUye kuti kufara kwomunhu anotsauka ndokwenguva duku?
6  Kunyange zvazvo kunaka kwake kuchikwira kudenga chaikoUye musoro wake uchisvika kumakore,
7  Anoparara nokusingaperi sezvinoita ndove yake;Vanomuona vachati, ‘Ari kupi?’
8  Achabhururuka oenda sezvinoitika pakurota, uye havazomuwani;Achadzingwa sezvinoitwa zvinoratidzwa usiku.
9  Ziso rakamuona harizomuonizve,Uye nzvimbo yake haizomuonizve.
10  Vanakomana vake vachatsvaka kunzwirwa nyasha nevanhu vakaderera,Uye maoko ake achadzorera zvinhu zvake zvinokosha.
11  Mapfupa ake ave azere nesimba rouduku hwake,Asi richarara pamwe chete naye muguruva.
12  Kana zvakaipa zvichitapira mumuromo make,Kana achizvinyungudutsa pasi porurimi rwake,
13  Kana achinakirwa nazvo, asingazvisiyi,Uye kana achiramba akazvichengeta mukanwa make,
14  Zvokudya zvake zvichachinjwa muura hwake;Zvichava nduru yemhungu maari.
15  Akamedza pfuma, asi achairutsa;Mwari achaibudisa mudumbu make.
16  Achasveta uturu hwemhungu;Rurimi rwenyoka ruchamuuraya.
17  Haazombooni nzizi,Nehova dzouchi noruomba.
18  Achange achidzorera zvinhu zvake zvaakawana uye haazozvimedzi;Sepfuma yaakawana mukutengesa kwake, asi yaasingazofadzwi nayo.
19  Nokuti akaputsa-putsa, akasiya vakaderera;Akatora nechisimba imba yaasina kuvaka.
20  Nokuti mudumbu make hamuzoregi kurwadza;Zvinhu zvake zvaanoda hazvizomupukunyutsi.
21  Hapana chasara chokuti adye;Ndokusaka kugarika kwake kusingazorambi kuripo.
22  Zvinhu zvake zvizhinji pazvinenge zvawanda achange achizvidya mwoyo;Simba rose renhamo richarwa naye.
23  Ngazvidaro, kuti zvizadze dumbu rake,Mwari achamutumira kutsamwa kwake kukuruUye achakunayisa paari, kuchipinda muura hwake.
24  Achatiza zvombo zvesimbi;Uta hwemhangura huchamubvoora.
25  Chombo chinoita zvokukandwa chichabuda nokumusana kwake,Uye chombo chinopenya chichabuda nomunduru yake;Zvinhu zvinotyisa zvichamurwisa.
26  Rima rose richachengeterwa zvinhu zvake zvinokosha;Moto usina kupfutidzwa nomunhu uchamuparadza;Zvichaipira munhu anopona ari mutendi rake.
27  Denga richafukura kukanganisa kwake,Uye nyika ichamumukira.
28  Mvura zhinji ichakukura imba yake;Pachava nezvinhu zvichadururwa pazuva rokutsamwa kwake.
29  Uyu ndiwo mugove womunhu akaipa unobva kuna Mwari,Iyo nhaka yake yakataurwa inobva kuna Mwari.”
1  Munyika yeUzi maiva nomumwe murume ainzi Jobho; uye murume iyeye akanga asina chaaipomerwa, akarurama, achitya Mwari uye achinzvenga zvakaipa.
2  Akaberekerwa vanakomana vanomwe nevanasikana vatatu.
3  Zvipfuwo zvake zvakasvika makwai zviuru zvinomwe nengamera zviuru zvitatu nezvipani zvemombe mazana mashanu nembongoro hadzi mazana mashanu, pamwe chete neboka guru kwazvo revashandi; uye murume iyeye akava mukuru pane Vokumabvazuva vose.
4  Vanakomana vake vaienda kunoita mabiko paimba yomumwe nomumwe wavo pazuva rake; uye vaitumira shoko, vokoka hanzvadzi dzavo nhatu kuti dzizodya nokunwa pamwe chete navo.
5  Zvino mazuva emabiko acho paaipera, Jobho aitumira shoko kuti vauye, ovatsvenesa; uye aifumomuka, opa zvibayiro zvinopiswa maererano nokuwanda kwavo vose; nokuti Jobho aiti, “zvimwe vanakomana vangu vakatadza, vakatuka Mwari mumwoyo mavo.” Ndizvo zvaiitwa naJobho nguva dzose.
6  Zvino rimwe zuva vanakomana vaMwari wechokwadi pavakapinda kuti vamire pamberi paJehovha, Satani akapindawo pakati pavo chaipo.
7  Jehovha akabva ati kuna Satani: “Uri kubva kupi?” Satani akapindura Jehovha, akati: “Pakupota-pota nenyika nokufamba-famba pairi.”
8  Jehovha akati kuna Satani: “Wanyatsocherechedza mushumiri wangu Jobho here, kuti hakuna akafanana naye panyika, murume asina chaanopomerwa, akarurama, anotya Mwari uye anonzvenga zvakaipa?”
9  Satani akapindura Jehovha, akati: “Jobho anotya Mwari pasina here?
10  Imi hamuna kumupoteredza noruzhowa, iye neimba yake nezvinhu zvose zvaainazvo kumativi ose here? Makakomborera basa remaoko ake, uye zvipfuwo zvake zvakapararira kwose kwose panyika.
11  Asi ndapota, chimbochinjai, mutambanudze ruoko rwenyu, mugunzve zvinhu zvose zvaainazvo muone kana asingazokutukii pamberi penyu chaipo.”
12  Naizvozvo Jehovha akati kuna Satani: “Tarira! Zvinhu zvose zvaainazvo zviri muruoko rwako. Asi usatambanudzira ruoko rwako kwaari!” Naizvozvo Satani akabva pamberi paJehovha.
13  Zvino rimwe zuva vanakomana vake nevanasikana vake vakanga vachidya uye vachinwa waini vari mumba momukoma wavo, iro dangwe.
14  Nhume yakasvika kuna Jobho, ikati: “Mombe dzanga dzichirima uye mbongoro hadzi dzanga dzichifura dziri pedyo nadzo
15  pasvika vaSebhiya vakarwisa, vakazvitora, vakauraya vashandi nomuromo webakatwa; ini ndoga ndini ndakwanisa kupukunyuka, kuti ndizokuudzai.”
16  Uyu paakanga achiri kutaura mumwe akasvika, akati: “Moto waMwari wabva kumatenga, ukapisa makwai nevashandi, ukazviparadza; ini ndoga ndini ndakwanisa kupukunyuka, kuti ndizokuudzai.”
17  Iyeye paakanga achiri kutaura mumwe akasvika, akati: “VaKadheya vaita mapoka matatu, vakamhanyira ngamera, vakadzitora, vakauraya vashandi nomuromo webakatwa; ini ndoga ndini ndakwanisa kupukunyuka, kuti ndizokuudzai.”
18  Mumwe uyu paakanga achiri kutaura mumwezve akasvika, akati: “Vanakomana venyu nevanasikana venyu vanga vachidya uye vachinwa waini vari mumba momukoma wavo, iro dangwe.
19  Zvino tarirai! kwauya mhepo huru ichibva kunzvimbo yokurenje, ikarova makona mana eimba yacho, iyo ikawira vaduku vacho, vakafa. Ini ndoga ndini ndakwanisa kupukunyuka, kuti ndizokuudzai.”
20  Jobho akasimuka, akabvarura jasi rake rakanga risina maoko, akagera bvudzi romusoro wake, akawira pasi, akakotama,
21  akati:“Ndakabuda mudumbu raamai vangu ndisina kupfeka,Uye ndichadzokerawo imomo ndisina kupfeka.Jehovha akapa, uye Jehovha atora.Zita raJehovha ngarirambe richirumbidzwa.”
22  Pazvinhu zvose izvi Jobho haana kutadza kana kutaura chinhu chisina kukodzera kuna Mwari.
2  Pashure peizvi, rimwe zuva vanakomana vaMwari wechokwadi pavakapinda kuti vamire pamberi paJehovha, Satani akapindawo pakati pavo chaipo kuti amire pamberi paJehovha.
2  Jehovha akabva ati kuna Satani: “Uri kumbobva kupi?” Satani akapindura Jehovha, akati: “Pakupota-pota nenyika nokufamba-famba pairi.”
3  Jehovha akati kuna Satani: “Wanyatsocherechedza mushumiri wangu Jobho here, kuti hakuna akafanana naye panyika, murume asina chaanopomerwa, akarurama, anotya Mwari uye anonzvenga zvakaipa? Nazvino achakabata zvakasimba kuvimbika kwake, kunyange zvazvo iwe uchindikurudzira kuti ndimuparadze pasina chikonzero.”
4  Asi Satani akapindura Jehovha, akati: “Ganda rinotsiviwa neganda, uye munhu achapa zvose zvaainazvo nokuda kwomweya wake.
5  Ndapota, chimbochinjai, mutambanudze ruoko rwenyu, mugunzve kusvikira papfupa rake nenyama yake, muone kana asingazokutukii pamberi penyu chaipo.”
6  Naizvozvo Jehovha akati kuna Satani: “Tarira iye ari muruoko rwako! Asi uchenjerere mweya wake!”
7  Naizvozvo Satani akabva pamberi paJehovha, akarova Jobho nemamota akaipa kubvira pasi petsoka dzake kusvikira panhongonya yomusoro wake.
8  Iye akatora chaenga kuti azvikwenye nacho; uye akanga agere mumadota.
9  Mudzimai wake akazoti kwaari: “Uchakabata zvakasimba kuvimbika kwako here? Tuka Mwari, ufe!”
10  Asi iye akati kwaari: “Unotaura sokutaura kunoita mumwe wevakadzi mapenzi. Tingangogamuchira zvakanaka kubva kuna Mwari wechokwadi tisingagamuchiriwo zvakaipa here?” Pazvinhu zvose izvi Jobho haana kutadza nemiromo yake.
11  Zvino shamwari nhatu dzaJobho dzakanzwa nezvedambudziko rose iri rakanga ramuwira, dzikauya, mumwe nomumwe achibva kunzvimbo yake, Erifazi muTemani naBhiridhadhi muShuhi naZofari muNaama. Naizvozvo vakarangana kuti vasangane, kuti vaende kunochema naye nokumunyaradza.
12  Pavakatarira vari kure havana kumuziva panguva iyoyo. Vakachema, vakasvimha misodzi, mumwe nomumwe wavo akabvarura jasi rake risina maoko, vakamwayira guruva mudenga pamisoro yavo.
13  Vakaramba vakagara naye pasi kwemazuva manomwe nousiku hunomwe, uye hapana aitaura shoko kwaari, nokuti vakaona kuti kurwadziwa kwacho kwaiva kukuru kwazvo.
3  Pashure peizvi Jobho akashama muromo wake, akatanga kutuka zuva rake.
2  Zvino Jobho akapindura, akati:
3  “Zuva randakaberekwa ngariparare,Nousiku hwakataura mumwe munhu achiti, ‘Kwanambwa munhurume!’
4  Zuva iroro ngarive rima.Mwari ngaarege kuva nehanya naro ari kumusoro,Uyewo chiedza chemasikati ngachirege kurivhenekera.
5  Kusviba nezarima ngazviritore.Gore remvura ngarigare pamusoro paro.Zvinhu zvinosvibisa zuva ngazvirivhundutse.
6  Usiku ihwohwo—ngahutorwe nerima;Ngahurege kufara pamazuva egore;Ngahurege kuverengwa pauwandu hwemwedzi.
7  Tarirai! Usiku ihwohwo—ngahuve husingabereki;Kushevedzera kwokufara ngakurege kupinda mahuri.
8  Vanotuka zuva ngavahutuke,Vaya vakagadzirira kumutsa Revhiatani.
9  Nyeredzi dzemambakwedza ahwo ngadzisvibe;Ngahumirire chiedza asi chirege kuvapo;Ngahurege kuona mwaranzi yemambakwedza.
10  Nokuti hahuna kuvhara masuo edumbu raamai vangu,Kuti huvanzire maziso angu kutambudzika.
11  Nei ndisina kufira muchibereko?Nei ndisina kubuda mudumbu ndichibva ndafa?
12  Nei mabvi akandigamuchira,Uye mazamu kuti ndiyamwe?
13  Nokuti iye zvino ndingadai ndakarara ndisinganetseki;Ipapo ndingadai ndakarara; ndingadai ndakazorora
14  Pamwe chete nemadzimambo nemakurukota enyika,Vaya vanozvivakira nzvimbo dzakaitwa matongo,
15  Kana nemachinda ane ndarama,Aya anozadza dzimba dzawo nesirivha;
16  Kana kuti, ndingadai ndisina kuvapo, sezvinoita pamuviri panobva pasingazivikanwi,Sevana vasina kuona chiedza.
17  Ikoko vakaipa vanorega kutambudza,Uye ikoko vaya vasina simba vanozorora.
18  Vasungwa vagere zvakanaka pamwe chete;Havanzwi inzwi reanovashandisa.
19  Ikoko vaduku nevakuru vakangofanana,Uye muranda anosunungurwa pana tenzi wake.
20  Anopireiko uya ari kutambudzika chiedza,Noupenyu kune vaya vane mweya inoshungurudzika?
21  Nei kuine vaya vanomirira rufu, irwo rusingauyi,Kunyange zvazvo vachiramba vachichera kuti varuwane kupfuura zvinoitwa pfuma yakavanzwa?
22  Vaya vanofara kwazvo,Vanopembera nomufaro nokuti vanowana guva.
23  Iye anopireiko murume akagwinya chiedza, iye ane nzira yakavanzwa,Iye akapoteredzwa noruzhowa naMwari?
24  Nokuti kugomera kwangu kunotangira zvokudya zvangu,Kuuura kwangu kunodururwa semvura;
25  Nokuti ndakatya chinhu chinotyisa, uye icho chinouya pandiri;Uye chinhu chandaitya chinouya kwandiri.
26  Ndave ndichitambudzika, uyewo ndichinetseka,Uyewo ndisingazorori, asi kutambudzika kunongouya.”
33  “Zvino, ndapota inzwa mashoko angu, haiwa iwe Jobho,Uteerere zvose zvandichataura.
2  Ndapota, tarira! ndinofanira kushama muromo wangu;Rurimi rwangu nomukanwa mangu zvinofanira kutaura.
3  Mashoko angu ndiko kururama kwomwoyo wangu,Uye miromo yangu inotaura zvainoziva nokutendeka.
4  Mudzimu waMwari wakandisika,Uye mhepo yoWemasimbaose yokufema yakaita kuti ndive mupenyu.
5  Kana uchikwanisa, ndipindure,Ronga mashoko pamberi pangu; ugadzirire hako.
6  Tarira! Ndakangoitawo sezvawakaita kuna Mwari wechokwadi;Neniwo ndakaumbwa nevhu.
7  Tarira! Handina chinotyisa chingakutyisa,Uye handina chinomanikidza chingakuremera.
8  Kungoti wakataura ndichinzwa,Uye ndakaramba ndichinzwa mashoko ako okuti,
9  ‘Ndakachena, handina kudarika;Ndakachena, uye handina kukanganisa.
10  Tarirai! Iye anonditsvakira mhosva,Anondiona somuvengi wake.
11  Anoisa tsoka dzangu mumatanda,Anotarira makwara angu ose.’
12  Tarira! Ndinokupindura kuti hauna kururama pachinhu ichi;Nokuti Mwari mukuru kwazvo kupfuura munhuwo zvake.
13  Nei wakarwisana naye,Nokuti haapinduri mashoko ako ose here?
14  Nokuti Mwari anotaura kamwe chete,Uye kaviri—kunyange zvazvo munhu asingazviteereri—
15  Pakurota, pane zvinoratidzwa usiku,Vanhu pavanobatwa nehope huru,Pavanenge vakakotsira vari pamubhedha.
16  Ndipo paanovhura nzeve dzevanhu,Uye anoisa chisimbiso chake pane zvaanovarayira,
17  Kuti aite kuti munhu arege basa rake,Uye kuti avanze kudada kwomurume akagwinya.
18  Anodzora mweya wake kuti urege kuenda mugombaNoupenyu hwake kuti hurege kuparadzwa nechombo chinoitwa zvokukandwa.
19  Anotsiurwa nemarwadzo ari pamubhedha wake,Uye mapfupa ake anoramba achitambudzika.
20  Upenyu hwake hunoita kuti chingwa chisemese,Uye mweya wake unoita kuti zvokudya zvinonaka zvisemese.
21  Nyama yake inopera zvokusaoneka,Uye mapfupa ake aisaoneka anobuda pachena.
22  Mweya wake unoswedera pedyo negomba,Uye upenyu hwake hunoswedera pedyo nevaya vanokonzera rufu.
23  Kana nhume ikasvika kwaari,Mutauriri, mumwe chete pane vane chiuru,Kuti azoudza munhu kururama kwake,
24  Anobva amunzwira nyasha oti,‘Ngaarege kuburukira mugomba!Ndawana rudzikinuro!
25  Nyama yake ngaive itsva kupfuura paaiva muduku;Ngaadzokere kumazuva esimba rouduku hwake.’
26  Achateterera Mwari kuti amufarire,Achaona chiso chake achishevedzera nokufara,Uye Iye achadzorera munhuwo zvake kururama Kwake.
27  Achaimbira vanhu, achiti,‘Ndakatadza; ndakatsaudzira pazvinhu zvakarurama,Uye zvakanga zvisiri chinhu chakakodzera kwandiri.
28  Iye akadzikinura mweya wangu kuti urege kuburukira mugomba,Uye upenyu hwangu huchaona chiedza.’
29  Tarirai! Mwari anoita zvinhu zvose izvi,Kaviri, katatu, nokuda kwomurume akagwinya,
30  Kuti adzore mweya wake kuti urege kuenda mugomba,Kuti avhenekerwe nechiedza chevapenyu.
31  Teerera, haiwa iwe Jobho! Nditeerere!Ramba wakanyarara, uye ini ndicharamba ndichitaura.
32  Kana paine chero mashoko api zvawo okutaura, ndipindure;Taura, nokuti ndafarira kururama kwako.
33  Kana pasina, iwe nditeerere;Ramba wakanyarara, uye ini ndichakudzidzisa uchenjeri.”
12  Zvino Jobho akapindura, akati:
2  “Chokwadi imi ndimi vanhu vacho,Uye uchenjeri huchafa pamwe chete nemi!
3  Iniwo ndine njere sezvamakaita.Handisi munhu akaderera panemi,Uye ndiani asina zvinhu zvakadai?
4  Ndava munhu anosekwa nowokwake,Munhu anoshevedzera kuna Mwari kuti amupindure.Munhu akarurama, asina chaanopomerwa ndiye anosekwa.
5  Munhu asinganetseki anozvidza kutsakatika mukufunga kwake;Kunogadzirirwa vaya vane tsoka dzinogweda-gweda.
6  Matende evapambi haanetseki,Uye vaya vanotsamwisa Mwari vakachengetekaSouya anounza mwari ari muruoko rwake.
7  Zvisinei, ndapota, bvunzai zvipfuwo, uye zvichakurayiridzai;Nezvisikwa zvokumatenga zvine mapapiro, uye zvichakuudzai.
8  Kana kuti ivai nehanya nenyika, uye iyo ichakurayiridzai;Uye hove dzomugungwa dzichakuzivisai izvo.
9  Ndiani asinganyatsozivi pane izvi zvoseKuti ruoko rwaJehovha ndirwo rwakaita izvi,
10  Iye ane mweya yevanhu vose vapenyu muruoko rwakeUye simba roupenyu renyama yose yevanhu?
11  Nzeve haiedzi mashokoSokuravira kunoita rurimi zvokudya here?
12  Hapana here uchenjeri pakati pevakuraNokunzwisisa mukuwanda kwemazuva?
13  Iye ane uchenjeri nesimba;Ane zano nokunzwisisa.
14  Tarirai! Iye anoputsa, kuti parege kuva nokuvakazve;Iye anovharira munhu, kuti parege kuvhurwa.
15  Tarirai! Iye anodzivisa mvura, iyo yooma;Anoituma, yochinja nyika.
16  Iye ane simba nouchenjeri hunobatsira;Munhu anokanganisa nomunhu anotsausa ndevake;
17  Iye anoita kuti makurukota aende asina shangu,Uye anoita kuti vatongi vapenge.
18  Anosunungura zvisungo zvemadzimambo,Uye anosunga bhandi muhudyu mavo.
19  Anoita kuti vapristi vafambe vasina shangu,Uye anowisira pasi vaya vagere zvechigarire;
20  Anoita kuti vakatendeka vave mbeveve,Uye anobvisa kuchenjera kwevakwegura;
21  Anodururira kuzvidzwa pane vanokudzwa,Uye anosunungura mabhandi evane simba;
22  Anobudisa pachena zvinhu zvakadzama zviri murima,Uye anobudisa chiedza pane zarima;
23  Achiita kuti marudzi akure, kuti aaparadze;Achiparadzira marudzi, kuti aende nawo;
24  Achibvisa njere dzevakuru vevanhu vomunyika,Kuti avadzungairise munzvimbo isina chinhu, musina nzira.
25  Vanotsvangadzira murima, musina chiedza,Kuti avadzungairise sezvinoita munhu akadhakwa.
