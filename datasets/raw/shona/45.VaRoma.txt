10  Hama, zvandinoda mumwoyo mangu nezvandinoteterera kuna Mwari nokuda kwavo, chokwadi, ndezvokuti ivo vaponeswe.
2  Nokuti ndinovapupurira kuti vanoshingairira kushumira Mwari; asi havazviiti maererano nezivo yakarurama;
3  nokuti, zvavakanga vasingazivi kururama kwaMwari, havana kuzviisa pasi pokururama kwaMwari, asi vakatsvaka kumisa kururama kwavo pachavo.
4  Nokuti Kristu ndiye mugumo woMutemo, kuti munhu wose anotenda ave nokururama.
5  Nokuti Mosesi anonyora kuti munhu anenge aita kururama kunodiwa noMutemo achararama maererano nako.
6  Asi kururama kunobva mukutenda kunotaura seizvi: “Usati mumwoyo mako, ‘Ndiani achakwira kudenga?’ kuti aburutse Kristu;
7  kana kuti, ‘Ndiani achaburukira mugomba rakadzikadzika?’ kuti amutse Kristu kubva kuvakafa.”
8  Asi Rugwaro runoti kudini? Runoti, “Shoko racho riri pedyo newe, mumuromo mako nomumwoyo mako”; iro, “shoko” rokutenda, ratiri kuparidza.
9  Nokuti kana uchizivisa pachena ‘shoko iroro riri mumuromo mako,’ kuti Jesu ndiIshe, uye uchitenda mumwoyo mako kuti Mwari akamumutsa kubva kuvakafa, uchaponeswa.
10  Nokuti munhu anotenda nomwoyo kuti awane kururama, asi anozivisa pachena nomuromo kuti awane ruponeso.
11  Nokuti Rugwaro rwacho runoti: “Hapana anoisa kutenda kwake maari achaodzwa mwoyo.”
12  Nokuti hapana musiyano pakati pomuJudha nomuGiriki, nokuti kuna Ishe mumwe chete wevanhu vose, anopfumisa vose vanodana paari.
13  Nokuti “munhu wose anodana zita raJehovha achaponeswa.”
14  Zvisinei, vachadana sei pana iye wavasina kutenda maari? Uyewo, vachatenda sei maari iye wavasina kunzwa? Uyewo, vachanzwa sei kana pasina mumwe munhu anoparidza?
15  Uyewo, vachaparidza sei kana vasina kutumwa? Sokunyorwa kwazvakaitwa, kuti: “Dzakanaka sei tsoka dzevaya vanozivisa mashoko akanaka ezvinhu zvakanaka!”
16  Kunyange zvakadaro, havasi vose vakateerera mashoko akanaka. Nokuti Isaya anoti: “Jehovha, ndiani akatenda muchinhu chakanzwiwa kwatiri?”
17  Naizvozvo kutenda kunotevera chinhu chakanzwiwa. Uyewo chinhu chakanzwiwa chinouya neshoko pamusoro paKristu.
18  Kunyange zvakadaro ndinobvunza kuti, Havana kukundikana kunzwa here? Chokwadi, chaizvoizvo, “inzwi ravo rakabuda rikaenda munyika yose, uye mashoko avo kumigumo yenyika inogarwa.”
19  Kunyange zvakadaro ndinobvunza kuti, VaIsraeri havana kukundikana kuziva here? Kutanga Mosesi anoti: “Ndichaita kuti muve negodo neicho chisiri rudzi; ndichaita kuti mutsamwe zvine chisimba ndichishandisa rudzi rwemapenzi.”
20  Asi Isaya anoshinga kwazvo obva ati: “Ndakawanikwa nevaya vakanga vasiri kunditsvaka; ndakaonekwa nevaya vakanga vasiri kundibvunza.”
21  Asi pamusoro paIsraeri anoti: “Zuva rose ndakatambanudzira maoko angu kuvanhu vasingateereri uye vane nharo.”
4  Zvazvakadaro, tichatii pamusoro paAbrahamu tateguru vedu panyama?
2  Kana, somuenzaniso, Abrahamu akanzi akarurama nokuda kwemabasa, aizova nechikonzero chokuzvirumbidza; asi kwete pamberi paMwari.
3  Nokuti rugwaro runotii? “Abrahamu akatenda muna Jehovha, uye akanzi akarurama.”
4  Zvino kumunhu anoshanda, muripo hauonekwi somutsa usina kukodzera kuwanwa, asi sechikwereti.
5  Asi, kumunhu asingashandi asi achitenda mune uya anoti munhu asingadi Mwari akarurama, kutenda kwake kunonzi kururama.
6  Sokutaurawo kunoita Dhavhidhi nezvomufaro womunhu anonzi naMwari akarurama tisingabatanidzi mabasa:
7  “Vanofara vaya vane mabasa okusateerera mutemo akaregererwa uye vane zvivi zvakafukidzwa;
8  anofara munhu ane chivi chisingazomboyeukwi naJehovha.”
9  Saka mufaro uyu, unouya pavanhu vakadzingiswa kana pavanhu vasina kudzingiswawo here? Nokuti tinoti: “Abrahamu akanzi akarurama nokuda kwokutenda kwake.”
10  Saka, kwakanzi kwakadaro zvinhu pazvakanga zvakaita sei? Paakanga akadzingiswa here kana kuti asina kudzingiswa? Kwete paakanga adzingiswa, asi asati adzingiswa.
11  Akagamuchira chiratidzo, iko kudzingiswa, sechisimbiso chokururama nokutenda kwaaiva nako paakanga asati adzingiswa, kuti ave baba vevaya vose vanotenda vasati vadzingiswa, kuti vaonekwe sevakarurama;
12  uye baba vevana vakadzingiswa, kwete chete kune vaya vanoomerera pakudzingiswa, asiwo kune vaya vanofamba zvakanaka mumakwara okutenda kwaiva nababa vedu Abrahamu vasati vadzingiswa.
13  Nokuti Abrahamu kana vana vake havana kuva nechipikirwa chokuti aifanira kuva mugari wenhaka yenyika nokuda kwomutemo, asi vakava nacho nokuda kwokururama kwakavapo nokuda kwokutenda.
14  Nokuti kana vaya vanoomerera kumutemo vari vagari venhaka, kutenda kwaitwa kuti kuve kusina zvakunobatsira uye chipikirwa chabviswa.
15  Chokwadi Mutemo unoita kuti pave nehasha dzaMwari, asi pasina mutemo, hapanawo kudarika chero kupi zvako.
16  Nokuda kwaizvozvi chipikirwa chacho chakavapo nokuda kwokutenda, kuti chive maererano nomutsa usina kukodzera kuwanwa, kuti chipikirwa chive chechokwadi kuvana vake vose, kwete chete kune vanoomerera paMutemo, asiwo kune vanoomerera pakutenda kwaAbrahamu. (Iye ndiye baba vedu tose,
17  sokunyorwa kwazvakaitwa, kuti: “Ndakugadza kuti uve baba vemarudzi mazhinji.”) Izvi zvakanga zviri pamberi paIye waaitenda, paiye Mwari, anoita kuti vakafa vave vapenyu uye anoshevedza zvinhu zvisipo sokunge kuti zviripo.
18  Kunyange zvazvo akanga asisina tariro, asi aiva nokutenda kwakavakirwa patariro, kuti ave baba vemarudzi mazhinji maererano nezvakanga zvataurwa, kuti: “Ndizvo zvichaita vana vako.”
19  Uye, kunyange zvazvo asina kupera simba pakutenda, akafunga nezvomuviri wake, zvino wakanga watofa, zvaakanga ava nemakore anenge zana, uyewo kufa kwechibereko chaSara.
20  Asi nokuda kwechipikirwa chaMwari haana kuzununguka achishayiwa kutenda, asi akasimbiswa nokutenda kwake, achikudza Mwari
21  uye achiva nechokwadi kwazvo kuti zvaakanga apikira aikwanisawo kuzviita.
22  Nokudaro “akanzi akarurama.”
23  Zvisinei, kuti “akanzi” zvakanyorwa, kwete nokuda kwake chete,
24  asiwo nokuda kwedu isu tinofanira kunzarwowo, nokuti tinotenda muna iye akamutsa Jesu Ishe wedu kubva kuvakafa.
25  Iye akapiwa nokuda kwokudarika kwedu uye akamutswa kuti isu tinzi takarurama.
11  Naizvozvo ndinobvunza kuti, Mwari akaramba vanhu vake here? Izvozvo ngazvirege kumboitika! Nokuti iniwo ndiri muIsraeri, wokuvana vaAbrahamu, wedzinza raBhenjamini.
2  Mwari haana kuramba vanhu vake, vaakatanga kuziva. Chokwadi, hamuzivi here zvinotaura Rugwaro pamusoro paEriya, zvaanoteterera kuna Mwari pamusoro paIsraeri?
3  Achiti, “Jehovha, ivo vakauraya vaprofita venyu, vakaputsa atari dzenyu, ini ndoga ndini ndasara, uye vari kutsvaka mweya wangu.”
4  Asi, shoko raMwari rinoti kudini kwaari? Rinoti, “Ndasiya varume zviuru zvinomwe nokuda kwangu, varume vasina kupfugamira Bhaari.”
5  Zvino, saizvozvo, pamwaka unowo vakasara vavapo maererano nokusarudza kwakaitwa kuti kuvepo nomutsa usina kukodzera kuwanwa.
6  Zvino kana zviri maererano nomutsa usina kukodzera kuwanwa, hazvisisirizve nokuda kwemabasa; kudai zvisina kudaro, mutsa usina kukodzera kuwanwa hawaizovazve mutsa usina kukodzera kuwanwa.
7  Saka toti kudini? Israeri haana kuwana chinhu chaicho chaari kutsvaka nomwoyo wose, asi vaya vakasarudzwa vakachiwana. Vamwe vose vakagomara pfungwa dzavo;
8  sokunyorwa kwazvakaitwa kuti: “Mwari akaita kuti vabatwe nehope huru, akavapa maziso kuti varege kuona uye nzeve kuti varege kunzwa, kusvikira nhasi.”
9  Uyewo, Dhavhidhi anoti: “Tafura yavo yezvokudya ngaive musungo kwavari uye chiteyeso, chinhu chinogumbura uye chinhu chokutsiva nacho;
10  maziso avo ngaave nerima kuti arege kuona, uye vagare vachikotamisa misana yavo.”
11  Naizvozvo ndinobvunza kuti, Vakagumburwa zvokuti vakawa zvachose here? Izvozvo ngazvirege kumboitika! Asi vanhu vemamwe marudzi vanowana ruponeso nokuda kwokudarika kwavo, kuti vaite kuti vave negodo.
12  Zvino kana kudarika kwavo kuchireva pfuma kunyika, uye kuderera kwavo kuchireva pfuma kuvanhu vemamwe marudzi, nhamba yavo izere ichareva zvizhinji kwazvo sei!
13  Zvino ndinotaura kwamuri imi muri vanhu vemamwe marudzi. Ini chokwadi zvandiri muapostora kune mamwe marudzi, ndinokudza ushumiri hwangu,
14  kana ndingakwanisa kuita kuti vanhu vokwangu vave negodo ndoponesa vamwe pakati pavo.
15  Nokuti kana kuraswa kwavo kuchireva kuyananiswa kwenyika, kugamuchirwa kwavo kucharevei kunze kwoupenyu kubva kune vakafa?
16  Uyezve, kana rutivi runotorwa sezvibereko zvokutanga ruri rutsvene, mukanyiwa wose mutsvenewo; uye kana mudzi uri mutsvene, mapazi acho matsvenewo.
17  Zvisinei, kana mamwe emapazi acho akatyorwa akabviswa, asi iwe kunyange zvazvo uri muorivhi womusango, wakanamatidzwa pakati pawo ukava nomugove pamudzi une mafuta womuorivhi,
18  rega kupembera nomufaro pamusoro pemapazi acho. Asi, kana ukapembera nomufaro pamusoro pawo, yeuka kuti hausi iwe unotakura mudzi, asi mudzi ndiwo unokutakura.
19  Saka, uchati: “Mapazi akatyorwa akabviswa kuti ini ndinamatidzwe.”
20  Zvakanaka! Iwo akatyorwa akabviswa nokuti akanga asina kutenda, asi iwe wakamira nokutenda. Rega kuzvikudza, asi itya.
21  Nokuti kana Mwari asina kurega mapazi epo, haazokuregiwo.
22  Naizvozvo, onai mutsa waMwari uye kuomesa zvinhu kwaanoita. Anoomesera kwazvo vaya vakawa, asi Mwari anoitira iwe mutsa, chero bedzi uchiramba uri mumutsa wake; kana ukasadaro, newewo uchatemwa.
23  Ivowo, kana vakarega kuramba vari mukushayiwa kwavo kutenda, vachanamatidzwa; nokuti Mwari anokwanisa kuvanamatidza zvakare.
24  Nokuti kana iwe wakatemwa pamuorivhi worudzi rwomusango ukanamatidzwa pamuorivhi womumunda nenzira yakasiyana nokusikwa kwakaitwa zvinhu, aya epo achanamatidzwa zvikuru sei nomuorivhi wawo chaiwo!
25  Nokuti handidi kuti imi, hama, murege kuziva chakavanzika chitsvene ichi, kuti murege kuva vakangwara mumaziso enyu, chokuti: vamwe vaIsraeri vakagomara pfungwa kusvikira nhamba yakazara yevanhu vemamwe marudzi yapinda,
26  uye vaIsraeri vose vachaponeswa saizvozvi. Sokunyorwa kwazvakaitwa kuti: “Mununuri achabva muZiyoni ozobvisa tsika dzokusada Mwari kuna Jakobho.
27  Iyi ndiyo sungano yangu navo, pandinobvisa zvivi zvavo.”
28  Chokwadi, kana tichitaura nezvemashoko akanaka ivo vavengi vaMwari nokuda kwenyu, asi kana tichitaura nezvokusarudza kwaMwari ivo vanodiwa nokuda kwemadzitateguru avo.
29  Nokuti zvipo nokudana kwaMwari hazvisi zvinhu zvaanozodemba.
30  Nokuti kungofanana nemi maimbova vasingateereri Mwari, asi zvino makanzwirwa ngoni nemhosva yokusateerera kwavo,
31  naizvozvowo ava zvino vakava vasingateereri, ngoni dzichibva dzaratidzirwa kwamuri, kuti zvino ivowo varatidzirwe ngoni.
32  Nokuti Mwari akavavharira vose pamwe chete mukusateerera, kuti avaratidzire vose ngoni.
33  Haiwa, pfuma yaMwari nouchenjeri nezivo zvakadzama sei! Kutonga kwake hakugoni kuongororwa sei uye nzira dzake hadzigoni kurondwa sei!
34  Nokuti “ndiani akasvika pakuziva pfungwa dzaJehovha, kana kuti ndiani akava munhu anomupa mazano?”
35  Kana kuti, “Ndiani akatanga kumupa chinhu, kuti iye achidzorerwezve?”
36  Nokuti zvinhu zvose zvinobva kwaari uye zviripo naye uye ndezvake. Kukudzwa ngakuve kwaari nokusingaperi. Ameni.
8  Naizvozvo vaya vari pamwe naKristu Jesu havapiwi mhosva.
2  Nokuti mutemo womudzimu iwoyo unopa upenyu huri pamwe naKristu Jesu wakakusunungurai pamutemo wechivi noworufu.
3  Nokuti, Mutemo zvawakanga usingakwanisi kuita chimwe chinhu, zvawakanga usina simba nokuda kwenyama, Mwari akapa mhosva chivi chiri munyama, nokutuma kwaakaita Mwanakomana wake nokuda kwechivi, ari muchimiro chakafanana nenyama inotadza,
4  kuti chinodiwa chakarurama choMutemo chizadzike matiri isu tinofamba maererano nomudzimu, kwete maererano nenyama.
5  Nokuti vaya vanoita maererano nenyama vanoisa pfungwa dzavo pazvinhu zvenyama, asi vaya vanoita maererano nomudzimu pazvinhu zvomudzimu.
6  Nokuti kufunga kwenyama kunoreva rufu, asi kufunga kwomudzimu kunoreva upenyu norugare;
7  nokuti kufunga kwenyama kunoreva kuvengana naMwari, nokuti nyama haizviisi pasi pomutemo waMwari, uyewo, chokwadi, haigoni kudaro.
8  Naizvozvo vaya vanoita maererano nenyama havagoni kufadza Mwari.
9  Zvisinei, muri kuita maererano nomudzimu, kwete nenyama, kana mudzimu waMwari uchigara mamuri zvechokwadi. Asi kana munhu asina mudzimu waKristu, iyeyu haasi waKristu.
10  Asi kana Kristu ari pamwe nemi, chokwadi muviri wakafa nokuda kwechivi, asi mudzimu upenyu nokuda kwokururama.
11  Zvino, kana mudzimu waiye akamutsa Jesu kubva kuvakafa uchigara mamuri, iye akamutsa Kristu Jesu kubva kuvakafa achaitawo kuti miviri yenyu inofa ive mipenyu achishandisa mudzimu wake unogara mamuri.
12  Naizvozvo, hama, tine zvatinosungirwa kuita, kwete kunyama kuti tirarame maererano nenyama;
13  nokuti kana muchirarama maererano nenyama chokwadi muchafa; asi kana mukauraya mabasa omuviri muchishandisa mudzimu, muchararama.
14  Nokuti vose vanotungamirirwa nomudzimu waMwari, ivava ndivo vanakomana vaMwari.
15  Nokuti hamuna kugamuchira mudzimu wouranda unokonzera kutya zvakare, asi makagamuchira mudzimu wokugamuchirwa sevanakomana, iwo mudzimu watinoshevedzera nawo, kuti: “Abha, Baba!”
16  Iwo mudzimu wacho unopupurirana nomudzimu wedu kuti tiri vana vaMwari.
17  Zvino, kana tiri vana, tiri vagari venhakawo: chokwadi vagari venhaka vaMwari, asi vagari venhaka pamwe chete naKristu, chero bedzi tichitambura pamwe chete kuti tikudzwe pamwe chete.
18  Naizvozvo ndinoona kuti kutambura kuzhinji kwomwaka uno uripo hakumboenzaniswi nokubwinya kuchazoratidzwa matiri.
19  Nokuti zvisikwa zviri kumirira nomwoyo wose zvichitarisira kuratidzwa kwevanakomana vaMwari.
20  Nokuti zvisikwa zvakaitwa kuti zvive zvisina zvazvinobatsira, kwete nokuti ndizvo zvazvaida asi nokuna iye akaita kuti zvidaro, nokuda kwetariro
21  yokuti zvisikwa zvichasunungurwawo muuranda hwokuora zvova norusununguko runobwinya rwevana vaMwari.
22  Nokuti tinoziva kuti zvisikwa zvose zvinoramba zvichigomera pamwe chete uye zvichirwadziwa pamwe chete kusvikira zvino.
23  Kwete izvozvo chete, asi isuwo tine zvibereko zvokutanga, iwo mudzimu, chokwadi, isu tinogomera nechomukati, tichimirira nomwoyo wose kugamuchirwa sevanakomana, iko kusunungurwa mumiviri yedu norudzikinuro.
24  Nokuti takaponeswa mutariro iyi; asi tariro inoonekwa haisi tariro, nokuti munhu angatarisira chinhu kana achichiona here?
25  Asi kana tichitarisira chatisingaoni, tinoramba takamirira tichitsungirira.
26  Saizvozvowo mudzimu unotibatsira nokuda kwokushayiwa simba kwedu; nokuti hatizivi chinhu chinonetsa chatinofanira kunyengeterera patinofanira kunyengetera, asi mudzimu unotitetererera nokugomera kusinganzwiki.
27  Asi iye anoongorora mwoyo anoziva zvinoreva mudzimu, nokuti uri kuteterera zvinoenderana naMwari nokuda kwevatsvene.
28  Zvino tinoziva kuti Mwari anoita kuti mabasa ake ose ashandire pamwe chete kuti zvinakire vaya vanoda Mwari, vaya vakadanwa maererano nechinangwa chake;
29  nokuti akafanogadzawo vaya vaakatanga kuva nehanya navo kuti vaenzaniswe nomufananidzo woMwanakomana wake, kuti ave dangwe pakati pehama zhinji.
30  Zvakare, vaya vaakafanogadza ndivo vaakadanawo; uye vaya vaakadana ndivo vaakatiwo vakarurama. Pakupedzisira vaya vaakati vakarurama ndivo vaakakudzawo.
31  Saka, tichatii pazvinhu izvi? Kana Mwari ari kwatiri, ndiani achatirwisa?
32  Iye asina kunyange kuramba noMwanakomana wake asi akamupa nokuda kwedu tose, angaregerereiko kutipawo zvimwe zvinhu zvose pamwe naye?
33  Ndiani achapomera vakasarudzwa vaMwari? Mwari ndiye anovati vakarurama.
34  Ndiani achapa mhosva? Kristu Jesu ndiye akafa, chokwadi, uya akamutswa kubva kuvakafa, ari kuruoko rworudyi rwaMwari, uye anotiteterererawo.
35  Ndiani achatiparadzanisa norudo rwaKristu? Kutambura kana nhamo kana kutambudzwa kana nzara kana kushaya zvokupfeka kana ngozi kana bakatwa here?
36  Sokunyorwa kwazvakaitwa kuti: “Tiri kuurayiwa nokuda kwenyu zuva rose, takanzi tiri makwai okuti aurayiwe.”
37  Asi, pazvinhu zvose izvi tiri kunyatsokunda naiye akatida.
38  Nokuti ndine chokwadi kuti rufu kana upenyu kana ngirozi kana hurumende kana zvinhu zviripo iye zvino kana zvinhu zvichauya kana masimba
39  kana kukwirira kana kudzika kana chimwe chinhu chakasikwa hazvizokwanisi kutiparadzanisa norudo rwaMwari ruri muna Kristu Jesu Ishe wedu.
16  Ndinorumbidza Febhi hanzvadzi yedu kwamuri, mushumiri weungano iri muKenkreya,
2  kuti mumugamuchire munaShe nenzira yakakodzera vatsvene, uye kuti mumubatsire pazvinhu zvose zvaangada kwamuri, nokuti iye akava mudziviriri wevazhinji, chokwadi, newanguwo ini.
3  Ndikwazisirei Priska naAkwira vashandi pamwe chete neni muna Kristu Jesu,
4  vakaisa mitsipa yavo pangozi nokuda kwomweya wangu, vasingaongwi neni chete asiwo neungano dzose dzemamwe marudzi;
5  uye kwazisai ungano iri mumba mavo. Kwazisai Epeneto anodiwa wangu, uyo ari mumwe wezvibereko zvokutanga zvaKristu muEzhiya.
6  Kwazisai Mariya, akakuitirai mabasa mazhinji.
7  Kwazisai Andronikasi naJuniyasi hama dzangu nevasungwa pamwe chete neni, varume vakakurumbira pakati pevaapostora uye vave vari pamwe naKristu kwenguva refu kupfuura zvandave ndiri.
8  Ndikwazisirei Ampriyato anodiwa wangu munaShe.
9  Kwazisai Ubhanosi mushandi pamwe chete nesu muna Kristu, naStakusi anodiwa wangu.
10  Kwazisai Aperesi, anotenderwa muna Kristu. Kwazisai imba yaAristobhuro.
11  Kwazisai Herodhiyoni hama yangu. Kwazisai imba yaNarikiso vari munaShe.
12  Kwazisai Trifena naTrifosa, vakadzi vari kushanda zvakaoma munaShe. Kwazisai Pesisi anodiwa wedu, nokuti akaita mabasa mazhinji munaShe.
13  Kwazisai Rufusi akasarudzwa munaShe, naamai vake, vari vanguwo.
14  Kwazisai Asinikrito, Fregoni, Hemesi, Patrobhasi, Hemasi, nehama dzavainadzo.
15  Kwazisai Firorogasi naJuria, Nereusi nehanzvadzi yake, naOrimbasi, nevatsvene vose vavainavo.
16  Kwazisanai nokutsvoda kutsvene. Ungano dzose dzaKristu dzinokukwazisai.
17  Zvino ndinokurayirai, hama, kuti muchenjerere vaya vanoita kuti pave nokupesana uye pave nezvinhu zvinogumbura zvakasiyana nedzidziso dzamakadzidza, musiyane navo.
18  Nokuti vanhu vorudzi irworwo havasi varanda vaShe wedu Kristu, asi vematumbu avo; uye vanonyengedza mwoyo yevasina mhosva vachishandisa kutaura kunonyengera nokutaura kwokurumbidza.
19  Nokuti kuteerera kwenyu kwakazivikanwa navose. Naizvozvo ndinofara pamusoro penyu. Asi ndinoda kuti muve vakachenjera pamusoro pezvakanaka, asi vasina mhosva pamusoro pezvakaipa.
20  Zvino Mwari anopa rugare achakurumidza kupwanya Satani pasi petsoka dzenyu. Mutsa usina kukodzera kuwanwa waShe wedu Jesu ngauve nemi.
21  Timoti mushandi pamwe chete neni anokukwazisai, naRusiyasi naJasoni naSosipata hama dzangu.
22  Ini, Tetio, anyora tsamba ino, ndinokukwazisai munaShe.
23  Gayo, mugamuchiri wangu noweungano yose, anokukwazisai. Erasto mutariri weguta anokukwazisai, naKwarito hama yake.
24  ——
25  Zvino kwaari iye anogona kuita kuti muve vakasimba maererano nemashoko akanaka andinozivisa uye kuparidzwa kwaJesu Kristu, maererano nokuzarurwa kwechakavanzika chitsvene chakaramba chakanyararwa kwenguva dzisingaperi
26  asi zvino chakaratidzwa pachena uye chakaitwa kuti chizivikanwe nomumagwaro ouprofita pakati pemarudzi ose maererano nomurayiro waMwari asingaperi kuti kuteerera kusimudzirwe pachishandiswa kutenda;
27  kuna Mwari, akachenjera oga, ngakuve nokubwinya nokuna Jesu Kristu nokusingaperi. Ameni.
9  Ndiri kutaura chokwadi muna Kristu; handisi kureva nhema, hana yangu zvainopupurirana neni mumudzimu mutsvene,
2  kuti ndine shungu kwazvo uye ndine marwadzo asingaperi mumwoyo mangu.
3  Nokuti ndaizoda hangu kuti ini somunhu akatukwa, ndiparadzaniswe naKristu nokuda kwehama dzangu, hama dzangu panyama,
4  idzo dziri vaIsraeri, dzakagamuchirwa sevanakomana, dzine kukudzwa nesungano, dzakapiwa Mutemo, dzine basa dzvene nezvipikirwa;
5  idzo dzine madzitateguru uye kwakabva Kristu panyama: Mwari, ari pamusoro pezvose, ngaarumbidzwe nokusingaperi. Ameni.
6  Zvisinei, hazvina kuita sokunge kuti shoko raMwari rakanga rakundikana. Nokuti havasi vose vanobva kuna Israeri vari “Israeri” chaiye.
7  Uyewo ivo vose havasi vana nokuti vanonzi vana vaAbrahamu, asi: “Achanzi ‘mwana wako’ achavapo nokuna Isaka.”
8  Kureva kuti, vana panyama havasi vana vaMwari chaivo, asi vana vokupikirwa ndivo vanonzi vana.
9  Nokuti shoko rechipikirwa rakanga rakaita sezvinotevera: “Gore rinouya panguva ino ndichauya uye Sara achava nomwanakomana.”
10  Asi haisi nyaya iyoyo yoga, asiwo Ribheka paakabata pamuviri pemapatya nomurume uyu, iye Isaka tateguru vedu:
11  nokuti pavakanga vasati vaberekwa uyewo vasati vaita kana chinhu chakanaka kana chakaipa, kuti chinangwa chaMwari pamusoro pokusarudza chirambe chiri pana Iye anodana, kwete pamabasa,
12  mukadzi wacho akaudzwa kuti: “Mukuru achava muranda womuduku.”
13  Sokunyorwa kwazvakaitwa, kuti: “Ndakada Jakobho, asi ndakavenga Isau.”
14  Saka, tichatii? Mwari haaruramisiri here? Izvozvo ngazvirege kumbova zvakadaro!
15  Nokuti iye anoti kuna Mosesi: “Ndichanzwira ngoni chero wandinenge ndanzwira ngoni, uye ndichanzwira tsitsi chero wandinenge ndanzwira tsitsi.”
16  Naizvozvo, hazvisi kuna iye anoda kana kuna iye anomhanya, asi zviri kuna Mwari ane ngoni.
17  Nokuti Rugwaro runoti kuna Farao: “Nokuda kwechikonzero ichochi ndaita kuti urambe uchirarama, kuti ndiratidze simba rangu nokwauri, uye kuti zita rangu riziviswe munyika yose.”
18  Naizvozvo, anonzwira ngoni waanoda, asi anorega waanoda achiva nenharo.
19  Naizvozvo muchati kwandiri: “Nei achiri kuwanira mhosva? Nokuti ndiani akapikisa kuda kwake kwakataurwa zvakajeka?”
20  Haiwa iwe munhu, saka, iwe ndiwe ani chaizvo kuti upindure Mwari? Chinhu chakaumbwa chingati here kune akachiumba, “Wakandigadzirirei seizvi?”
21  Chii? Muumbi haana simba here pamusoro peivhu kuti aite mudziyo, mumwe unoshandiswa zvinokudzwa uye mumwe unoshandiswa zvinozvidzwa, achishandisa mukanyiwa iwoyo?
22  Zvino, kana Mwari akashivirira nomwoyo murefu kwazvo midziyo yokuitirwa hasha yakaitwa kuti ikodzere kuparadzwa, kunyange zvazvo aida kuratidza hasha dzake uye kuita kuti simba rake rizivikanwe,
23  kuti azivise pfuma yokukudzwa kwake pamidziyo yengoni, yaakafanogadzira nokuda kwokukudzwa,
24  zvino zvakadini nesu vaakadana kwete chete kubva pakati pevaJudha asiwo kubva pakati pemamwe marudzi?
25  Zvakaita sokutaurawo kwaanoita mubhuku raHosiya, kuti: “Vaya vasiri vanhu vangu ndichavadana kuti ‘vanhu vangu,’ uye iye akanga asingadiwi ndichamudana kuti ‘anodiwa’;
26  uye munzvimbo mavakanzi, ‘Hamusi vanhu vangu,’ imomo vachadanwa kuti ‘vanakomana vaMwari mupenyu.’”
27  Zvakare, Isaya anoshevedzera pamusoro paIsraeri, kuti: “Kunyange zvazvo vanakomana vaIsraeri vangava vazhinji sejecha regungwa, vakasara ndivo vachaponeswa.
28  Nokuti Jehovha achaita kuti vanhu vari panyika vazvidavirire, achazviita zvizere uye asinganonoki.”
29  Uyewo, sokutaura kwakanga kwaita Isaya kare achiti: “Kudai Jehovha wemauto asina kutisiyira vana, tingadai takava seSodhoma, uye tingadai takaitwa seGomora.”
30  Saka, tichatii? Kuti vanhu vemamwe marudzi vakawana kururama, iko kururama kunobva mukutenda kunyange zvazvo vaisatevera kururama;
31  asi Israeri, kunyange zvazvo aitevera mutemo wokururama, haana kusvika pamutemo.
32  Nokuda kwechikonzero chei? Nokuti haana kuutevera nokutenda, asi nemabasa. Vakagumburwa ne“dombo rokugumbura”;
33  sokunyorwa kwazvakaitwa, kuti: “Tarirai! Ndiri kuisa muZiyoni dombo rokugumbura uye dombo guru remhosva, asi iye anoisa kutenda pariri haangaodzwi mwoyo.”
7  Hama, kuti mungava musingazivi here, (nokuti ndiri kutaura nevanhu vanoziva mutemo,) kuti Mutemo nditenzi pamunhu kana achiri mupenyu?
2  Somuenzaniso, mukadzi akaroorwa akasungwa nomutemo kumurume wake paanenge achiri mupenyu; asi kana murume wake akafa, iye asunungurwa pamutemo womurume wake.
3  Naizvozvo, murume wake paanenge achiri mupenyu, kana iye akava womumwe murume, anganzi imhombwekadzi. Asi kana murume wake akafa, iye asununguka pamutemo wake, zvokuti kana akava womumwe murume anenge asiri mhombwekadzi.
4  Naizvozvo, hama dzangu, nemiwo makaitwa vakafa kuMutemo nomuviri waKristu, kuti muve vomumwe munhu, uya akamutswa kubva kuvakafa, kuti tiberekere Mwari zvibereko.
5  Nokuti patakanga tichiita zvinoenderana nenyama, zvido zvokutadza izvo zvakanga zvichimutswa noMutemo zvakanga zvichishanda munhengo dzedu kuti tiberekere rufu zvibereko.
6  Asi zvino takasunungurwa paMutemo, nokuti takafa kune chakanga chakatibata zvakasimba, kuti tive varanda mupfungwa itsva nomudzimu, kwete mupfungwa yekare nebumbiro remitemo rakanyorwa.
7  Saka, tichatii? Mutemo chivi here? Izvozvo ngazvirege kumbova zvakadaro! Chokwadi ndingadai ndisina kusvika pakuziva chinonzi chivi kudai pakanga pasina Mutemo; uye, somuenzaniso, ndingadai ndisina kuziva chinonzi kuchochora kudai Mutemo wakanga usina kuti: “Usachochora.”
8  Asi chivi, pachakaitwa kuti chivepo nomurayiro, chakaita kuti mandiri muve nokuchochora kwemarudzi ose, nokuti mutemo usipo chivi chakanga chakafa.
9  Chokwadi, ndaimbova mupenyu mutemo usipo; asi murayiro pawakasvika, chivi chakavazve chipenyu, ini ndikafa.
10  Murayiro wakanga uri wokuupenyu, ndakauwana kuva wokurufu.
11  Nokuti chivi, pachakaitwa kuti chivepo nomurayiro, chakandinyengedza, chikandiuraya chichiushandisa.
12  Naizvozvo, Mutemo wacho mutsvene, uye murayiro wacho mutsvene, wakarurama uye wakanaka.
13  Saka, zvakanaka zvakava rufu kwandiri here? Izvozvo ngazvirege kumboitika! Asi chivi chakadaro, kuti chiratidzwe sechivi chinokonzera rufu kwandiri nokushanda kwechinhu chiya chakanaka; kuti chivi chibve chatonyanya kuva chivi nokushanda kwomurayiro.
14  Nokuti tinoziva kuti Mutemo ndewomudzimu; asi ini ndiri wenyama, ndakatengeswa kuti ndive muranda wechivi.
15  Nokuti handizivi zvandiri kuita. Nokuti zvandinoda, handizviiti; asi zvandinovenga ndizvo zvandinoita.
16  Zvisinei, kana zvandisingadi zviri izvo zvandinoita, ndinobvuma kuti Mutemo wakanaka.
17  Asi zvino ari kuzviita haasisirizve ini, asi chivi chinogara mandiri.
18  Nokuti ndinoziva kuti mandiri, imo munyama yangu, hamugari chinhu chakanaka; nokuti simba rokuda ririmo mandiri, asi simba rokuita zvakanaka harimo.
19  Nokuti zvakanaka zvandinoda handizviiti, asi zvakaipa zvandisingadi ndizvo zvandinoita.
20  Zvino, kana zvandisingadi zviri izvo zvandinoita, ari kuzviita haasisirizve ini, asi chivi chinogara mandiri.
21  Saka, ndinowana mutemo uyu mandiri: kuti pandinoda kuita zvakarurama, zvakaipa zviri mandiri.
22  Ndinofarira mutemo waMwari maererano nomunhu wandiri nechomukati,
23  asi ndinoona munhengo dzangu mumwe mutemo uchirwisana nomutemo wepfungwa dzangu uye uchinditungamirira ndiri nhapwa kuenda kumutemo wechivi uri munhengo dzangu.
24  Ndiri munhu wenhamo! Ndiani achandinunura mumuviri uri kuwana rufu urwu?
25  Mwari ngaaongwe nokuna Jesu Kristu Ishe wedu! Naizvozvo, nepfungwa dzangu ini ndiri muranda womutemo waMwari, asi nenyama yangu womutemo wechivi.
6  Naizvozvo, tichatii? Toramba tiri muchivi here, kuti mutsa usina kukodzera kuwanwa uwande?
2  Izvozvo ngazvirege kumboitika! Zvatakafa kuchivi, ticharamba sei tichirarama tiri machiri?
3  Kana kuti hamuzivi here kuti isu tose takabhabhatidzwa muna Kristu Jesu takabhabhatidzwa murufu rwake?
4  Naizvozvo takavigwa pamwe chete naye norubhabhatidzo rwedu murufu rwake, kuti, sokumutswa kwakaitwa Kristu kubva kuvakafa nokubwinya kwaBaba, saizvozvo isuwo tinofanira kufamba muupenyu hutsva.
5  Nokuti kana tava vakabatana naye murufu rwakafanana norwake, chokwadi tichabatanawo naye pakumuka kwakafanana nokwake;
6  nokuti tinoziva kuti unhu hwedu hwekare hwakarovererwa pamwe chete naye, kuti muviri wedu unotadza ukundikane kuita chero chinhu chipi zvacho, kuti tirege kuramba tiri varanda vechivi.
7  Nokuti uya anenge afa asunungurwa pachivi chake.
8  Zvakare, kana takafa naKristu, tinotenda kuti tichararamawo naye.
9  Nokuti tinoziva kuti Kristu, zvino zvaakamutswa kubva kuvakafa, haachafi; rufu harusisiri tenzi paari.
10  Nokuti rufu rwaakafa, akafa kuchivi kamwe chete zvachose; asi upenyu hwaanorarama, anorarama kuna Mwari.
11  Saizvozvo nemiwo: chokwadi zvionei semakafa kuchivi asi muri vapenyu kuna Mwari muna Kristu Jesu.
12  Naizvozvo musarega chivi chichiramba chichiva mambo mumiviri yenyu inofa kuti muteerere kuchiva kwayo.
13  Uyewo musaramba muchipa nhengo dzenyu kuchivi sezvombo zvokusarurama, asi imi zvipei kuna Mwari sevaya vari vapenyu kubva kune vakafa, uyewo nhengo dzenyu kuna Mwari sezvombo zvokururama.
14  Nokuti chivi hachifaniri kuva tenzi pamuri, zvamusiri pasi pomutemo asi pasi pomutsa usina kukodzera kuwanwa.
15  Zvino zvoitwa sei? Totadza here nokuti hatisi pasi pomutemo asi pasi pomutsa usina kukodzera kuwanwa? Izvozvo ngazvirege kumboitika!
16  Hamuzivi here kuti kana muchiramba muchizvipa kumunhu sevaranda kuti mumuteerere, muri varanda vake nokuti munomuteerera, zvimwe vechivi chinotungamirira kurufu kana kuti vokuteerera kunotungamirira kukururama?
17  Asi Mwari ngaaongwe kuti makanga muri varanda vechivi asi makava vanoteerera zvichibva pamwoyo madzidzisiro iwayo amakaiswa kwaari.
18  Chokwadi, zvamakasunungurwa muchivi, makava varanda vokururama.
19  Ndiri kutaura sokutaura kunoita vanhu nokuda kwokusasimba kwenyama yenyu: nokuti kunyange zvazvo makapa nhengo dzenyu kuti dzive varanda vokusachena nokusateerera mutemo kunotungamirira kukusateerera mutemo, naizvozvo zvino chipai nhengo dzenyu kuti dzive varanda vokururama kunotungamirira kuutsvene.
20  Nokuti pamakanga muri varanda vechivi, makanga makasununguka pakururama.
21  Saka, chibereko chamaiva nacho panguva iyoyo chii? Zvinhu zvamava kunyara nazvo. Nokuti mugumo wezvinhu izvozvo rufu.
22  Zvisinei, zvino, nokuti makasunungurwa pachivi mukava varanda vaMwari, muri kuwana chibereko chebasa renyu munzira youtsvene, uye mugumo wacho upenyu husingaperi.
23  Nokuti mubayiro wechivi ndirwo rufu, asi chipo chinopiwa naMwari achishandisa Kristu Jesu Ishe wedu ndihwo upenyu husingaperi.
13  Mweya yose ngaizviise pasi pevanhu vane masimba makuru, nokuti hapana munhu ane masimba asina kubvumirwa naMwari; vanhu vane masimba varipo vakaiswa munzvimbo dzavo dzine mwero naMwari.
2  Naizvozvo uyo anoshora munhu ane masimba anorwisana nezvakarongwa naMwari; vaya vanorwisana nazvo vachatongwa.
3  Nokuti vaya vanotonga havatyiwi nokuda kwebasa rakanaka, asi rakaipa. Saka, unoda kuti urege kutya munhu ane masimba here? Ramba uchiita zvakanaka, uye iye achakurumbidza;
4  nokuti iye mushumiri waMwari kwauri kuti zvikunakire. Asi kana uchiita zvakaipa, itya: nokuti haabati bakatwa pasina; nokuti iye mushumiri waMwari, mutsivi anoratidza hasha dzaMwari kumunhu ane tsika yokuita zvakaipa.
5  Naizvozvo pane chikonzero chinogombedzera chokuti muzviise pasi, kwete chete nokuda kwehasha idzodzo asiwo nokuda kwehana yenyu.
6  Ndokusaka muchiterawo mitero; nokuti ivo vashandi vaMwari vanoshandira vanhu vose, vachishanda nguva dzose nokuda kwaizvozvi.
7  Ipai vose zvakavakodzera, kune anorayira mutero, mutero; kune anorayira muripo, muripo; kune anorayira kutyiwa, kutyiwa kwakadaro; kune anorayira kukudzwa, kukudzwa kwakadaro.
8  Musambova nechikwereti chero nomunhu upi zvake, kunze kwokudanana; nokuti iye anoda mumwe wake azadzika mutemo.
9  Nokuti bumbiro remitemo rinoti, “Usaita upombwe, Usaponda, Usaba, Usachochora,” uye mimwe mirayiro yose iripo, inobatanidzwa mushoko iri rokuti, “Ida muvakidzani wako sezvaunozviita.”
10  Rudo haruitiri muvakidzani zvakaipa; naizvozvo rudo kuzadzika kwomutemo.
11  Itaiwo izvi, nokuti munoziva mwaka, kuti yatova awa yokuti mumuke pahope, nokuti zvino ruponeso rwedu rwava pedyo kupfuura panguva yatakava vatendi.
12  Usiku hwafamba; kwava kuda kuedza. Naizvozvo ngatibvisei mabasa erima uye ngatishongei zvombo zvechiedza.
13  Ngatifambei zvakakodzera sokunge kuti masikati, kwete mumitambo yemafaro akanyanyisa uye kunwira kudhakwa, kwete muunzenza hwepabonde uye kusazvibata, kwete mukukakavadzana negodo.
14  Asi pfekai Ishe Jesu Kristu, uye musafanorongera kuchiva kwenyama.
14  Gamuchirai munhu asina kusimba pakutenda kwake, asi murege kuita zvisarudzo pamusoro pemibvunzo inomuka mumwoyo.
2  Mumwe munhu ane kutenda kunomubvumira kudya zvinhu zvose, asi munhu asina kusimba anodya miriwo.
3  Munhu anodya ngaarege kuzvidza asingadyi, uye munhu asingadyi ngaarege kutonga anodya, nokuti Mwari akamugamuchira.
4  Ndiwe ani kuti utonge mushandi womumba womumwe munhu? Iye anomira kana kuti anowa pamberi patenzi wake. Chokwadi, achamiswa, nokuti Jehovha anogona kumumisa.
5  Mumwe munhu anoti rimwe zuva rinopfuura rimwe; mumwe munhu anoti rimwe zuva rakafanana nemamwe ose; munhu mumwe nomumwe ngaave nechokwadi kwazvo mupfungwa dzake.
6  Uya anochengeta zuva anorichengeta nokuda kwaJehovha. Uyewo, uya anodya, anodya nokuda kwaJehovha, nokuti anoonga Mwari; uye uya asingadyi haadyi nokuda kwaJehovha, asi anoonga Mwari.
7  Chokwadi, hapana mumwe wedu, anozviraramira oga, uye hapana anozvifira oga;
8  nokuti kana tichirarama, tinoraramira Jehovha, uye kana tichifa, tinofira Jehovha. Naizvozvo kana tichirarama uye kana tichifa, tiri vaJehovha.
9  Nokuti Kristu akafa akavazve mupenyu nokuda kwaizvozvi, kuti ave Ishe pamusoro pavose vari vaviri, vakafa nevapenyu.
10  Asi iwe unotongerei hama yako? Kana kuti unozvidzireiwo hama yako? Nokuti tose tichamira pamberi pechigaro chokutonga chaMwari;
11  nokuti zvakanyorwa kuti: “‘Noupenyu hwangu,’ anodaro Jehovha, ‘mabvi ose achandipfugamira, uye rurimi rwose ruchabvuma Mwari pachena.’”
12  Saka mumwe nomumwe wedu achazvidavirira kuna Mwari.
13  Naizvozvo ngatichiregai kutongana, asi sarudzai izvi, kuti murege kuisa pamberi pehama chinhu chinogumbura kana chinokonzera kuti igumburwe.
14  Ndinoziva uye ndinotenda munaShe Jesu kuti hapana chinhu chakasviba icho sezvachiri; kunze kwokuti munhu akafunga kuti chimwe chinhu chakasviba, kwaari chinova chakasviba.
15  Nokuti kana hama yako ichishungurudzwa nokuda kwezvokudya, hausisirizve kufamba maererano norudo. Usaparadza uyo akafirwa naKristu nezvokudya zvako.
16  Naizvozvo, musaita kuti zvakanaka zvamunoita zvitaurwe nenzira yakaipa kwamuri.
17  Nokuti umambo hwaMwari hahurevi kudya nokunwa, asi hunoreva kururama norugare nomufaro nomudzimu mutsvene.
18  Nokuti uya anoshandira Kristu pane izvi anogamuchirika kuna Mwari uye anofarirwa nevanhu.
19  Naizvozvo, ngatiteverei zvinhu zvinoita kuti pave norugare uye zvinhu zvinovaka mumwe nomumwe.
20  Regai kuputsa basa raMwari nokuda kwezvokudya chete. Chokwadi, zvinhu zvose zvakachena, asi zvinokuvadza munhu anodya, pazvinenge zvichigumbura mumwe.
21  Zvakanaka kurega kudya nyama kana kunwa waini kana kuti kuita chimwe chinhu chinogumbura hama yako.
22  Kutenda kwauinako, iva nako maererano newe pachako pamberi paMwari. Anofara munhu asingazviisi pakutongwa nezvaanobvuma kuti zvakanaka.
23  Asi kana asina chokwadi nazvo, atopiwa mhosva kana akadya, nokuti haadyi nokuda kwokutenda. Chokwadi, zvinhu zvose zvisingabvi pakutenda chivi.
5  Naizvozvo, zvino zvatakanzi takarurama nokuda kwokutenda, ngativei norugare naMwari nokunaShe wedu Jesu Kristu,
2  watakapindawo naye nokutenda muuyu mutsa usina kukodzera kuwanwa watimire mauri zvino; uye ngatipemberei nomufaro, takavakira patariro yokubwinya kwaMwari.
3  Kwete izvozvo chete, asi ngatipemberei nomufaro patinenge tiri pakutambudzika, zvatinoziva kuti kutambudzika kunobereka kutsungirira;
4  kutsungirira kuchibereka kutenderwa; kutenderwa kuchibereka tariro,
5  uye tariro haiiti kuti pave nokuora mwoyo; nokuti rudo rwaMwari rwakadururirwa mumwoyo medu nomudzimu mutsvene, watakapiwa.
6  Nokuti, chokwadi, patakanga tichiri vanhu vasina simba, Kristu akafira vanhu vasingadi Mwari panguva yakatarwa.
7  Nokuti kashoma kuti mumwe munhu afire munhu akarurama; zvichida, mumwe munhu angatotsunga kufira munhu akanaka.
8  Asi Mwari anoratidza rudo rwake kwatiri pakuti, patakanga tichiri vatadzi, Kristu akatifira.
9  Naizvozvo, zvatakanzi takarurama nokuda kweropa rake, tichaponeswa zvikuru sei nomaari pahasha dzaMwari.
10  Nokuti kana, patakanga tiri vavengi, takayananiswa naMwari nokuda kworufu rwoMwanakomana wake, tichaponeswa zvikuru sei noupenyu hwake, zvino zvatakayananiswa.
11  Kwete izvozvo chete, asi tiri kupemberawo nomufaro muna Mwari nokunaShe wedu Jesu Kristu, zvino watakagamuchira kuyananiswa nomaari.
12  Saka, chivi zvachakapinda munyika nomunhu mumwe chete uye rufu zvarwakapinda nechivi, saizvozvowo rufu rwakapararira kuvanhu vose nokuti vose vakanga vatadza—.
13  Nokuti chivi chakanga chiri munyika kusvikira pakasvika Mutemo, asi munhu haanzi ane chivi kana pasina mutemo.
14  Kunyange zvakadaro, rufu rwakava mambo kubvira kuna Adhamu kusvikira kuna Mosesi, kunyange pane vaya vakanga vasina kutadza kufanana nokudarika kwakaitwa naAdhamu, akanga akafanana naiye aizouya.
15  Asi hazvina kudaro nechipo sezvazvakanga zvakaita nokudarika. Nokuti kana vazhinji vakafa nokuda kwokudarika kwomunhu mumwe chete, mutsa usina kukodzera kuwanwa waMwari nechipo chake chepachena chakapiwa pamwe chete nomutsa usina kukodzera kuwanwa pachishandiswa munhu mumwe chete Jesu Kristu, zvakava zvizhinji kwazvo kune vazhinji.
16  Uyewo, hazvina kudaro nechipo chepachena sezvazvakanga zviri nenzira iyo zvinhu zvakaitika nayo nokuda kwomunhu mumwe chete akatadza. Nokuti kutongwa kwakabva mukudarika kumwe chete kwakaguma nokupiwa mhosva, asi chipo chakabva mukudarika kuzhinji chakaguma nokunzi vakarurama.
17  Nokuti kana rufu rwakava mambo nokuda kwaiyeye nokudarika kwomunhu mumwe chete iyeye, vaya vanogamuchira kuwanda kwomutsa usina kukodzera kuwanwa nokwechipo chepachena chokururama vachava madzimambo zvikuru sei muupenyu nokuda kwomunhu mumwe chete, iye Jesu Kristu.
18  Naizvozvo, kungofanana nokudarika kumwe chete kwakaita kuti vanhu vemarudzi ose vapiwe mhosva, saizvozvowo nokuda kwokururamisa kumwe chete, vanhu vemarudzi ose vanonzi vakarurama nokuda kwoupenyu.
19  Nokuti vazhinji zvavakaitwa vatadzi nokuda kwokusateerera kwomunhu mumwe chete, saizvozvowo nokuda kwokuteerera kwomunhu mumwe chete vazhinji vachaitwa vakarurama.
20  Zvino Mutemo wakauya parutivi kuti kudarika kuwande. Asi uko chivi chakawanda, mutsa usina kukodzera kuwanwa wakawandawo.
21  Kuti zvidini? Kuti chivi norufu zvazvakava mambo, mutsa usina kukodzera kuwanwa uvewo mambo nokuda kwokururama kuti pave noupenyu husingaperi nokuna Jesu Kristu Ishe wedu.
15  Kunyange zvakadaro, isu takasimba tinofanira kutakura kushayiwa simba kwevaya vasina kusimba, tisingazvifadzi.
2  Mumwe nomumwe wedu ngaafadze muvakidzani wake muzvinhu zvakanaka kuti iye avakwe.
3  Nokuti kunyange Kristu haana kuzvifadza; asi sokunyorwa kwazvakaitwa, kuti: “Kuzvidza kwevaya vakanga vachikuzvidzai kwakawira pandiri.”
4  Nokuti zvinhu zvose zvakanyorwa kare zvakanyorerwa kuti tirayiridzwe, kuti nokutsungirira kwedu uye nokunyaradza kunobva muMagwaro, tive netariro.
5  Zvino Mwari anopa kutsungirira nenyaradzo ngaabvumire kuti pakati penyu muve nemafungiro akafanana neaiva naKristu Jesu,
6  kuti mukudze Mwari uye Baba vaShe wedu Jesu Kristu nomwoyo mumwe nomuromo mumwe.
7  Naizvozvo gamuchiranai, sokugamuchirwawo kwatakaitwa naKristu, kuti Mwari akudzwe.
8  Nokuti ndinotaura kuti Kristu chokwadi akava mushumiri wevaya vakadzingiswa nokuda kwouchokwadi hwaMwari, kuti asimbise zvipikirwa zvakaitwa naMwari kumadzitateguru avo,
9  uye kuti mamwe marudzi akudze Mwari nokuda kwengoni dzake. Sokunyorwa kwazvakaitwa, kuti: “Ndokusaka ndichakubvumai pachena ndiri pakati pemamwe marudzi uye ndichaimbira zita renyu.”
10  Uyezve anoti: “Farai, imi marudzi, nevanhu vake.”
11  Uyezve: “Rumbidzai Jehovha, imi marudzi ose, uye vanhu vose ngavamurumbidze.”
12  Uyezve Isaya anoti: “Pachava nomudzi waJese, uye kuchava nomumwe anomuka kuti atonge marudzi; marudzi achaisa tariro yawo paari.”
13  Mwari anopa tariro ngaakuzadzei nomufaro wose norugare rwose nokuda kwokutenda kwenyu, kuti tariro yenyu iwedzere nesimba romudzimu mutsvene.
14  Zvino ini ndinotenda pamusoro penyu, hama dzangu, kuti imi muzerewo norunako, sezvamakazadzwa nezivo yose, uye kuti munogonawo kurayirana.
15  Zvisinei, ndiri kukunyorerai ndisingambovanzi pane zvimwe zvinhu, sokunge kuti ndiri kukuyeuchidzai zvakare, nokuda kwomutsa usina kukodzera kuwanwa wandakaitirwa naMwari
16  kuti ndive mushandi wevanhu vose waKristu Jesu kune mamwe marudzi, ndichiita basa dzvene remashoko akanaka aMwari, kuti chinopiwa, iwo mamwe marudzi aya, chive chinogamuchirika, chichitsveneswa nomudzimu mutsvene.
17  Naizvozvo ndine chikonzero chokupembera nomufaro muna Kristu Jesu pamusoro pebasa rine chokuita naMwari.
18  Nokuti handitsungi kutaura chinhu chimwe chete kana chisiri chezvinhu zviya zvakaitwa naKristu achindishandisa kuti mamwe marudzi ateerere, pachishandiswa shoko rangu uye basa,
19  pachishandiswa simba rezviratidzo nezvishamiso, uye simba romudzimu mutsvene; zvokuti kubvira muJerusarema kutenderera kusvikira kure sokuIririkumu ndakaparidza kwazvo mashoko akanaka pamusoro paKristu.
20  Saizvozvo, chokwadi, ndakavavarira kurega kuzivisa mashoko akanaka uko Kristu akanga atotaurwa nezvake, kuti ndirege kuvakira panheyo yomumwe munhu;
21  asi, sokunyorwa kwazvakaitwa, kuti: “Vaya vasina kuziviswa nezvake vachaona, uye vaya vasina kunzwa vachanzwisisa.”
22  Naizvozvo ndakadziviswawo kazhinji kusvika kwamuri.
23  Asi zvino zvandisisinazve nharaunda isina kumbobatwa munzvimbo dzino, uye kwemakore ndave ndichisuwa kusvika kwamuri
24  chero panguva ipi zvayo pandinenge ndava kuenda kuSpeini, chandinonyanya kutarisira ndechokuti pandinenge ndava kuenda ikoko, ndikuonei uye mundiperekedze zvishoma ikoko pashure pokunge ndamboti gutsikanei nokuva nemi.
25  Asi zvino ndava kuda kuenda kuJerusarema kunoshumira vatsvene.
26  Nokuti vaya vari kuMakedhoniya neAkaya vakafara kugovera zvinhu zvavo nokupa varombo vevatsvene vari muJerusarema.
27  Chokwadi, vakafara kuita izvozvo, asi vakanga vaine chikwereti kwavari; nokuti kana mamwe marudzi akagoverana muzvinhu zvavo zvomudzimu, ivowo vane chikwereti chokushumira pachena kune ava nezvinhu zvomuviri wenyama.
28  Nokudaro kana ndapedza izvi uye ndasvitsa chibereko ichi kwavari chakachengeteka, ndichapfuura nokwamuri ndichienda kuSpeini.
29  Zvakare, ndinoziva kuti pandinouya kwamuri ndichauya nechikomborero chizere chinobva kuna Kristu.
30  Zvino ndinokurayirai, hama, nokunaShe wedu Jesu Kristu uye norudo rwomudzimu, kuti muzvishandise nesimba pamwe chete neni pakunyengetera kuna Mwari nokuda kwangu,
31  kuti ndinunurwe pavanhu vasingatendi vari muJudhiya uye kuti ushumiri hwangu hwokuJerusarema hugamuchirike kuvatsvene,
32  kuti nokuda kwaMwari, pandinosvika kwamuri nomufaro ndichazorodzwa pamwe chete nemi.
33  Mwari anopa rugare ngaave nemi mose. Ameni.
1  Pauro, muranda waJesu Kristu, akadanwa kuti ave muapostora, akatsaurwa kuti aparidze mashoko akanaka aMwari,
2  aakapikira kare muMagwaro matsvene achishandisa vaprofita vake,
3  pamusoro poMwanakomana wake, akabva kuvana vaDhavhidhi panyama,
4  asi uya akaziviswa nesimba soMwanakomana waMwari maererano nomudzimu mutsvene nokumuka kubva kuvakafa—chokwadi, iye Jesu Kristu Ishe wedu,
5  watakagamuchira nokwaari mutsa usina kukodzera kuwanwa nouapostora kuti pave nokuteerera kunobva mukutenda pamusoro pezita rake pakati pemarudzi ose,
6  pakati pemarudzi ayo imiwo muri vaya vakadanwa kuti muve vaJesu Kristu—
7  kune vaya vose vari muRoma sevanodiwa vaMwari, vakadanwa kuti vave vatsvene: Mutsa usina kukodzera kuwanwa norugare zvinobva kuna Mwari Baba vedu naShe Jesu Kristu ngazvive nemi.
8  Kutanga, ndinoonga Mwari wangu nokuna Jesu Kristu pamusoro penyu mose, nokuti kutenda kwenyu kuri kutaurwa nezvakwo munyika yose.
9  Nokuti Mwari, wandinoitira basa dzvene zvizere, rine chokuita nokuparidza mashoko akanaka pamusoro poMwanakomana wake, ndiye chapupu changu chokuti ndinogara ndichitaura nezvenyu sei muminyengetero yangu ndisingaregi,
10  ndichikumbira kuti kana zvichibvira zvino pakupedzisira ndiitwe kuti ndibudirire pane zvinodiwa naMwari kuti ndiuye kwamuri.
11  Nokuti ndiri kusuwa kukuonai, kuti ndikupei chipo chomudzimu kuti musimbiswe;
12  kana kuti, panzvimbo paizvozvo, kuti tikurudzirane, mumwe nomumwe nokutenda kwomumwe, kwenyu nokwangu.
13  Asi handidi kuti murege kuziva, hama, kuti kazhinji ndaida kuuya kwamuri, asi ndakadziviswa kusvikira zvino, kuti ndiwanewo zvibereko pakati penyu kunyange sezvazvakaita pakati pemamwe marudzi ose.
14  Ndine chikwereti nevaGiriki nevasiri vaGiriki, nevakachenjera uye nemapenzi:
15  naizvozvo ndinoda kwazvo kuzivisawo mashoko akanaka kwamuri kuRoma ikoko.
16  Nokuti handinyari nemashoko akanaka; iwo chokwadi, isimba raMwari rinoponesa kumunhu wose anotenda, kutanga, kumuJudha uyewo kumuGiriki;
17  nokuti kururama kwaMwari kuri kuratidzwa maari nokuda kwokutenda uye zvichiwedzerazve kutenda, sokunyorwa kwazvakaitwa kuti: “Asi munhu akarurama—achararama nokutenda.”
18  Nokuti hasha dzaMwari dziri kuratidzwa dzichibva kudenga kuzorwisa kusada Mwari kwose uye kusarurama kwevanhu vaya vari kudzivisa chokwadi nenzira isina kururama,
19  nokuti izvo zvingazivikanwa pamusoro paMwari zvinoratidzwa pachena pakati pavo, nokuti Mwari akaita kuti zviratidzwe pachena kwavari.
20  Nokuti izvo zvaari zvisingaoneki, iro simba rake risingagumi nokuva kwake Mwari, zvinonyatsooneka kubvira pakasikwa nyika, nokuti zvinonzwisiswa panoonekwa zvinhu zvakaitwa, zvokuti havana chokuzvipembedza nacho;
21  nokuti, kunyange zvazvo vaiziva Mwari, havana kumukudza saMwari uyewo havana kumuonga, asi vakafunga zvisina musoro uye mwoyo yavo isina kungwara yakava nerima.
22  Kunyange zvazvo vaitaura kuti vakanga vakachenjera, vakava mapenzi,
23  vakachinja kubwinya kwaMwari asingaori kuti kuve chimwe chinhu chakafanana nomufananidzo womunhu anoora noweshiri nezvisikwa zvine makumbo mana nezvinhu zvinokambaira.
24  Naizvozvo Mwari, maererano nokuchiva kwemwoyo yavo, akavaisa kuzvinhu zvisina kuchena, kuti varege kuremekedza miviri yavo,
25  kunyange vaya vakachinjanisa chokwadi chaMwari nenhema vakanamata uye vakaitira zvinhu zvakasikwa basa dzvene panzvimbo paIye akazvisika, anorumbidzwa nokusingaperi. Ameni.
26  Ndokusaka Mwari akavarega vachiva nechido chinonyadzisa chokurara nomumwe munhu, nokuti vanhukadzi vavo vakachinja zvavakasikirwa kuti zvive zvakasiyana nemasikirwo avo;
27  saizvozvowo kunyange vanhurume vakasiya zvakasikirwa munhukadzi vakatsva kwazvo pakuchivana kwavo, vanhurume nevanhurume, vachiita zvinonyadzisa uye vachigamuchira muripo wakakwana, uyo wakanga wakakodzera kukanganisa kwavo.
28  Zvavasina kubvuma kuramba vachiziva Mwari zvakarurama, Mwari akavarega vachiva nemafungiro akaipa, kuti vaite zvinhu zvisina kukodzera,
29  zvavakanga vakazara nezvinhu zvose zvinoti, kusarurama kwose, uipi, kuchochora, ushati, vakazara neshanje, umhondi, kukakavadzana, unyengeri, pfini, vari vanhu vanoita makuhwa,
30  vanonyeya, vanovenga Mwari, vanoita zvinokuvadza, vanozvikudza, vanozvitutumadza, vanotanga zvinhu zvakaipa, vasingateereri vabereki,
31  vasinganzwisisi, vasingachengeti zvibvumirano, vasina rudo rukuru rwokuzvarwa narwo, vasina ngoni.
32  Kunyange zvazvo ivava vachinyatsoziva murayiro wakarurama waMwari, kuti vanhu vane tsika yokuita zvinhu zvakadaro vakakodzerwa norufu, havangorambi vachizviita chete asiwo vanobvumirana nevaya vane tsika yokuzviita.
2  Naizvozvo hauna chokuzvipembedza nacho, haiwa iwe munhu, pasinei nokuti uri ani, kana uchitonga; nokuti pachinhu chaunotonga mumwe munhu, unozvipa mhosva, iwe unotonga zvauine tsika yokuita zvinhu izvozvo.
2  Zvino tinoziva kuti kutonga kwaMwari, kunoenderana nechokwadi, kunorwisana nevaya vane tsika yokuita zvinhu zvakadaro.
3  Asi une pfungwa iyi here, haiwa iwe munhu, yokuti zvaunotonga vaya vane tsika yokuita zvinhu zvakadaro asi iwe uchizviitawo, unoti uchapukunyuka kutonga kwaMwari here?
4  Kana kuti unozvidza here pfuma yomutsa wake nokushivirira nomwoyo murefu, nokuti hauzivi kuti mutsa waMwari uri kuedza kukuita kuti upfidze?
5  Asi maererano noukukutu hwako nomwoyo usingapfidzi uri kuzviunganidzira hasha pazuva rehasha uye rokuratidzwa kwokutonga kwakarurama kwaMwari.
6  Iye achaitira mumwe nomumwe maererano nemabasa ake:
7  upenyu husingaperi kune vaya vari kutsvaka kubwinya nokukudzwa nokusaora vachitsungirira mubasa rakanaka;
8  zvisinei, pane vaya vanokakavara uye vasingateereri chokwadi asi vanoteerera zvinhu zvisina kururama pachava nehasha nokutsamwa,
9  kutambudzika nenhamo zvichava pamweya womunhu wose anoita zvinokuvadza, kutanga pamweya womuJudha uyewo pane womuGiriki;
10  asi kubwinya nokukudzwa norugare zvichava pamunhu wose anoita zvakanaka, kutanga pamuJudha uyewo pamuGiriki.
11  Nokuti Mwari haasaruri.
12  Somuenzaniso, vose vakatadza vasina mutemo vachapararawo vasina mutemo; asi vose vakatadza vari pasi pomutemo vachatongwa nomutemo.
13  Nokuti vanonzwa mutemo havasi ivo vakarurama pamberi paMwari, asi vanoita zvinodiwa nomutemo vachanzi vakarurama.
14  Nokuti nguva yose vanhu vemamwe marudzi vasina mutemo pavanoita zvinhu zvomutemo maererano nemasikirwo avakaitwa, vanhu ava, kunyange vasina mutemo, ivo mutemo pachavo.
15  Ivo ndivo vanoratidza kuti zvinhu zvine chokuita nomutemo zvakanyorwa mumwoyo mavo, hana yavo painenge ichipupurirana navo uye, pane zvavanofunga, vari kupiwa mhosva kana kuti kunyange kupembedzwa.
16  Izvi zvichaitika pazuva iro Mwari achashandisa Kristu Jesu kuti atonge zvinhu zvakavanzika zvevanhu, maererano nemashoko akanaka andinozivisa.
17  Zvino, kana uri muJudha nezita uye uchivimba nomutemo uye uchizvirumbidza muna Mwari,
18  uchiziva zvaanoda uye uchibvumira zvinhu zvakanaka kwazvo nokuti unorayiridzwa muMutemo uchiita zvokutaurirwa nomuromo;
19  uye unotenda kuti uri mutungamiriri wemapofu, chiedza chevaya vari murima,
20  mururamisi wemapenzi, mudzidzisi wevacheche, uye munhu ane kuumbwa kwezivo nokwechokwadi zviri muMutemo—
21  zvisinei, iwe unodzidzisa mumwe munhu, hauzvidzidzisi here? Iwe, unoparidza kuti “Usaba,” haubi here?
22  Iwe, unoti “Usaita upombwe,” hauiti upombwe here? Iwe, unosema zvidhori, haubiri temberi here?
23  Iwe, unozvirumbidza nomutemo, hauzvidzi Mwari here nokudarika kwako Mutemo?
24  Nokuti sokunyorwa kwazvakaitwa; “zita raMwari riri kumhurwa pakati pemamwe marudzi nemhosva yenyu.”
25  Chokwadi, kudzingiswa, kunobatsira chete kana uchichengeta mutemo; asi kana uri mudariki womutemo, kudzingiswa kwako kwava kusadzingiswa.
26  Naizvozvo, kana munhu asina kudzingiswa achichengeta zvinhu zvakarurama zvinodiwa noMutemo, kusadzingiswa kwake hakunganzi kudzingiswa here?
27  Nokuchengeta Mutemo, munhu akagara asina kudzingiswa kubvira pakuzvarwa achatonga iwe mudariki womutemo akadzingiswa uye ane bumbiro rawo rakanyorwa.
28  Nokuti anonzi muJudha haasi uya akadaro nechokunze, uye kudzingiswa hakusi kuya kwokunze kunoitwa panyama.
29  Asi anonzi muJudha ndiye uya akadaro nechomukati, uye kudzingiswa kwake ndiko kuya kwomwoyo nomudzimu, kwete nebumbiro romutemo rakanyorwa. Kurumbidzwa kwaiyeyo kunobva kuna Mwari, kwete kuvanhu.
3  Saka, muJudha anopfuura vamwe pachii, kana kuti kudzingiswa kunobatsirei?
2  Anopfuura vamwe munzira dzose. Kutanga, nokuti vakachengeteswa mashoko matsvene aMwari.
3  Saka, nyaya yacho ndeyei? Kana vamwe vasina kuratidza kutenda, kushayiwa kwavo kutenda zvichida kuchaita kuti kutendeka kwaMwari kushaye basa here?
4  Izvozvo ngazvirege kumboitika! Asi Mwari ngaawanikwe ari wechokwadi, kunyange zvazvo vanhu vose vangawanikwa vari varevi venhema, sokunyorwa kwazvakaitwa, kuti: “Kuti muve akarurama mumashoko enyu uye mukunde pamhosva inenge ichitongwa.”
5  Zvisinei, kana kusarurama kwedu kuchiita kuti kururama kwaMwari kuoneke, tichatii? Mwari haana kururama here paanoratidza hasha dzake? (Ndiri kutaura sezvinoita vanhu.)
6  Izvozvo ngazvirege kumboitika! Kana zvikadaro, Mwari achatonga sei nyika?
7  Asi kana chokwadi chaMwari chakakwidziridzwa kwazvo kuti iye akudzwe nokuda kwenhema dzangu, nei iniwo ndiri kutongwa somutadzi?
8  Tinoregererei kutaura, sokupomerwa zvenhema kwatinoitwa uye sokutaura kunoita vamwe vanhu vachiti tinoti: “Ngatiitei zvinhu zvakaipa kuti zvinhu zvakanaka zviuye”? Kutongwa kwevanhu ivavo kuri maererano nokururamisira.
9  Saka? Tiri munzvimbo iri nani here? Kana! Nokuti pamusoro apa tapa vaJudha nevaGiriki mhosva yokuti vose vari pasi pechivi;
10  sokunyorwa kwazvakaitwa, kuti: “Hapana munhu akarurama, kana mumwe chete zvake;
11  hapana ane njere, hapana anotsvaka Mwari.
12  Vanhu vose vakatsauka, vose zvavo pamwe chete vakava vasina zvavanobatsira; hapana anoitira vamwe mutsa, hapana kunyange nomumwe chete.”
13  “Huro dzavo iguva rakavhurika, vakanyengera nendimi dzavo.” “Uturu hwenyoka huri mumiromo yavo.”
14  “Miromo yavo izere nokutuka nokutaura kunovava.”
15  “Tsoka dzavo dzinokurumidzira kuteura ropa.”
16  “Kuparadza nenhamo zviri munzira dzavo,
17  uye havana kuziva nzira yorugare.”
18  “Kutya Mwari hakusi pamberi pavo.”
19  Zvino tinoziva kuti zvinhu zvose zvinotaura Mutemo unozvitaura kune vaya vari pasi poMutemo, kuti miromo yose idziviswe uye nyika yose ive yakakodzerwa nechirango chinobva kuna Mwari.
20  Naizvozvo hapana munhu achanzi akarurama pamberi pake nokuda kwemabasa omutemo, nokuti zivo yakarurama pamusoro pechivi inoitwa kuti ivepo nomutemo.
21  Asi zvino pasina mutemo kururama kwaMwari kwakaratidzwa pachena, zvakunopupurirwa noMutemo neZvakanyorwa nevaprofita;
22  chokwadi, kururama kwaMwari kunobva mukutenda muna Jesu Kristu, nokuda kwevaya vose vane kutenda. Nokuti hapana musiyano.
23  Nokuti vanhu vose vakatadza, vakakundikana kusvika pakubwinya kwaMwari,
24  uye vari kunzi vakarurama pachishandiswa mutsa wake usina kukodzera kuwanwa nokusunungurwa norudzikinuro rwakabhadharwa naKristu Jesu, sechipowo zvacho chepachena.
25  Mwari akaita kuti iye ave sechinopiwa chokuyananisa nokutenda muropa rake. Izvi zvakaitirwa kuti aratidze kururama kwake, nokuti Mwari akanga achikanganwira zvivi zvakaitika munguva yakapfuura, paakanga achishivirira;
26  kuti aratidze kururama kwake mumwaka uno uripo, kuti ave akarurama kunyange pakuti munhu anotenda muna Jesu akarurama.
27  Saka, kuzvirumbidza kuri kupi? Kwabviswa. Nomutemo upi? Uya wemabasa here? Chokwadi, aiwa, asi nomutemo wokutenda.
28  Nokuti tinofunga kuti munhu anonzi akarurama nokuda kwokutenda tisingabatanidzi mabasa omutemo.
29  Kana kuti iye ndiMwari wevaJudha chete here? Haasiriwo wevanhu vemamwe marudzi here? Chokwadi, wevanhu vemamwe marudziwo,
30  chokwadi kana Mwari ari mumwe chete, iye achati vanhu vakadzingiswa vakarurama nokuda kwokutenda uye vanhu vasina kudzingiswa vakarurama nokuda kwokutenda kwavo.
31  Saka, tinobvisa mutemo nokuda kwokutenda kwedu here? Izvozvo ngazvirege kumboitika! Asi, tinosimbisa mutemo.
12  Naizvozvo ndinokutetererai netsitsi dzaMwari, hama, kuti mupe miviri yenyu sechibayiro chipenyu, chitsvene, chinogamuchirika kuna Mwari, iro basa dzvene nesimba renyu rokufunga.
2  Regai kuzvienzanisa nemamiriro ezvinhu epanguva ino, asi shandurwai nokuchinja pfungwa dzenyu, kuti muedze, muzive zvinodiwa naMwari zvakanaka, zvinogamuchirika uye zvakakwana.
3  Nokuti nomutsa usina kukodzera kuwanwa wandakaitirwa ndinoudza munhu wose ari pakati penyu kuti arege kufunga nezvake kupfuura zvaanofanira kufunga; asi kuti afunge kuitira kuti ave nepfungwa dzakanaka, mumwe nomumwe sokugoverwa kwaakaitwa chiyero chokutenda naMwari.
4  Nokuti zvatiine nhengo zhinji pamuviri mumwe chete, asi nhengo imwe neimwe haina basa rakafanana,
5  naizvozvo isu, kunyange tiri vazhinji, tiri muviri mumwe chete uri pamwe naKristu, asi somunhu oga tiri nhengo yomumwe nomumwe.
6  Saka, zvatiine zvipo zvakasiyana maererano nomutsa usina kukodzera kuwanwa watakaitirwa, kana huri uprofita, ngatiprofitei maererano nokutenda kwatakagoverwa;
7  kana huri ushumiri, ngativei paushumiri uhwu; kana ari uya anodzidzisa, ngaave pakudzidzisa kwake;
8  kana ari uya anorayira, ngaave pakurayira kwake; uya anopa, ngaazviite norupo; uya anotungamirira, ngaazviite nomwoyo wose chaiwo; uya anoratidza ngoni, ngaazviite nomufaro.
9  Rudo rwenyu ngarurege kuva nounyengeri. Semai zvakaipa, namatirai kune zvakanaka.
10  Pakudanana sehama, dananai kwazvo. Pakukudzana, tungamiriranai.
11  Musava nousimbe pabasa renyu. Pisai nomudzimu. Shandirai Jehovha.
12  Farai patariro. Tsungirirai pakutambudzika. Rambai muchinyengetera.
13  Goveranai nevatsvene maererano nezvavanoda. Teverai nzira yokugamuchira vaeni zvakanaka.
14  Rambai muchikomborera vaya vanokutambudzai; komborerai uye musatuka.
15  Farai nevanhu vanofara; chemai nevanhu vanochema.
16  Fungaiwo nezvevamwe semafungiro amunozviita; musafunga zvinhu zvakakwirira, asi tungamirirwai nezvinhu zvakaderera. Musazviti makangwara.
17  Musadzorera chakaipa nechakaipa kuna ani naani zvake. Ipai zvinhu zvakanaka kwazvo maererano nemaonero evanhu vose.
18  Kana zvichibvira, nepamunogona napo, ivai norugare nevanhu vose.
19  Musatsiva, vadiwa, asi dziurirai hasha; nokuti zvakanyorwa kuti: “Kutsiva ndokwangu; ndichatsividza, anodaro Jehovha.”
20  Asi, “kana muvengi wako aine nzara, mupe zvokudya; kana aine nyota, mupe chimwe chinhu kuti anwe; nokuti nokuita izvi uchatutira marasha anopisa pamusoro wake.”
21  Usazvirega uchikundwa nezvakaipa, asi ramba uchikunda zvakaipa nezvakanaka.
