10  Pashure pezvinhu izvi Ishe akasarudza vamwe makumi manomwe, akafanovatuma mberi kwake vari vaviri vaviri mumaguta ose nenzvimbo kwaaizoenda.
2  Akabva atanga kuti kwavari: “Chokwadi, kukohwa kukuru, asi vashandi vashoma. Naizvozvo kumbirai Tenzi wokukohwa kuti atumire vashandi mukukohwa kwake.
3  Endai. Tarirai! Ndiri kukutumai semakwayana ari pakati pemhumhi.
4  Musatakura chikwama, kana homwe yezvokudya, kana hwashu, uye musakwazisa muchimbundira chero munhu upi zvake mumugwagwa.
5  Kwose kwamunopinda mumba tangai mati, ‘Imba ino ngaive norugare.’
6  Kana shamwari yorugare irimo, rugare rwenyu ruchava pairi. Asi kana pasina, ruchadzokera kwamuri.
7  Naizvozvo garai muimba iyoyo, muchidya nokunwa zvinhu zvavanokupai, nokuti mushandi akakodzera kuwana mubayiro wake. Musatama-tama muchibva pane imwe imba muchienda pane imwe imba.
8  “Uyewo, kwose kwamunopinda muguta uye vakakugamuchirai, idyai zvinhu zvinoiswa pamberi penyu,
9  murape vanorwara vari mariri, muvaudze kuti, ‘Umambo hwaMwari hwaswedera pedyo nemi.’
10  Asi kwose kwamunopinda muguta uye vakasakugamuchirai, budai mupinde mumigwagwa yaro yakafara, muti,
11  ‘Kunyange guruva rakanamatira patsoka dzedu muguta renyu tinokuzunzirai. Kunyange zvakadaro, yeukai izvi, kuti umambo hwaMwari hwaswedera pedyo.’
12  Ndinokuudzai kuti Sodhoma richagona kutsungirira kwazvo pazuva iroro kupfuura guta iroro.
13  “Une nhamo iwe, Korazini! Une nhamo iwe, Bhetisaidha! nokuti kudai mabasa esimba akaitika mauri akaitika muTire neSidhoni, ivo vangadai vakapfidza kare kare vakagara pasi vakapfeka masaga uye vaine madota.
14  Naizvozvo Tire neSidhoni zvichagona kutsungirira kwazvo pakutongwa kupfuura iwe.
15  Uye iwe, Kapenaume, ko uchakwidziridzirwa kudenga here? Uchaburukira kuHadhesi!
16  “Anokuteererai anonditeererawo. Anokuzvidzai anondizvidzawo. Zvakare, anondizvidza anozvidzawo iye akandituma.”
17  Zvino vane makumi manomwe vakadzoka nomufaro, vachiti: “Ishe, kunyange madhimoni anozviisa pasi pedu patinoshandisa zita renyu.”
18  Iye akati kwavari: “Ndatotanga kuona Satani atowa semheni achibva kudenga.
19  Tarirai! Ndakupai simba rokutsika-tsika nyoka nezvinyavada, uye rokukunda simba rose romuvengi, uye hapana chinhu chingazombokukuvadzai.
20  Kunyange zvakadaro, musafara pamusoro peizvi, kuti midzimu inozviisa pasi penyu, asi farai nokuti mazita enyu anyorwa kumatenga.”
21  Paawa iyoyo chaiyo akafara kwazvo nomudzimu mutsvene, akati: “Ndinokurumbidzai pachena, Baba, Ishe wokudenga nenyika, nokuti makanyatsovanzira vakachenjera nevakangwara zvinhu izvi, mukazvizarurira vacheche. Chokwadi, haiwa Baba, nokuti makasarudza kuti zvive saizvozvo.
22  Zvinhu zvose zvakaiswa kwandiri naBaba vangu, kuti Mwanakomana ndiani hapana anoziva kunze kwaBaba; uye kuti Baba ndiani, hapana anoziva kunze kwoMwanakomana, uye munhu uyo Mwanakomana anenge ada kuzarurira.”
23  Naizvozvo akatendeukira kuvadzidzi vari voga, akati: “Anofara maziso anoona zvinhu zvamuri kuona.
24  Nokuti ndinoti kwamuri, Vaprofita vazhinji nemadzimambo vaida kuona zvinhu zvamuri kuona asi havana kuzviona, nokunzwa zvinhu zvamuri kunzwa asi havana kuzvinzwa.”
25  Zvino tarira! mumwe murume aiziva Mutemo kwazvo akasimuka, kuti amuedze, akati: “Mudzidzisi, ndingaiteiko kuti ndigare nhaka youpenyu husingaperi?”
26  Iye akati kwaari: “MuMutemo makanyorwei? Unoverenga sei?”
27  Achipindura, iye akati: “‘Ida Jehovha Mwari wako nomwoyo wako wose nomweya wako wose nesimba rako rose nepfungwa dzako dzose,’ uye, ‘muvakidzani wako sezvaunozviita.’”
28  Iye akati kwaari: “Wapindura zvakarurama; ‘ramba uchiita izvi uye uchawana upenyu.’”
29  Asi, achida kuzviita akarurama, murume wacho akati kuna Jesu: “Muvakidzani wangu anombova ani?”
30  Achipindura, Jesu akati: “Mumwe murume akanga achibva kuJerusarema achidzika kuJeriko uye akasangana nemakororo, ayo akamutorera zvose, akamurova, akaenda, achimusiya ava kuda kufa.
31  Zvino, sezvineiwo, mumwe mupristi akanga achidzika nomugwagwa iwoyo, asi, paakamuona, akapfuura nokune rumwe rutivi.
32  Saizvozvowo, muRevhi, paakasvika panzvimbo yacho akamuona, akapfuura nokune rumwe rutivi.
33  Asi mumwe muSamariya aifamba nomugwagwa wacho akasvika paaiva uye paakamuona, akasiririswa.
34  Naizvozvo akasvika paaiva, akasunga maronda ake, achiadira mafuta newaini. Akabva amukwidza pachipfuwo chake, akaenda naye kuimba yevanenge vari parwendo, akamutarisira.
35  Zuva rakatevera racho akabudisa madhinari maviri, akaapa muchengeti weimba yevanenge vari parwendo, akati, ‘Mutarisire, uye zvinhu zvose zvauchashandisa zvinopfuura madhinari aya, ndichakuripira pandichazodzoka pano.’
36  Ndiani weava vatatu waunoona kuti akazviita muvakidzani womurume akasangana nemakororo?”
37  Iye akati: “Uya akamunzwira ngoni.” Jesu akati kwaari: “Enda unoita izvozvo.”
38  Zvino zvavaienda havo akapinda mune mumwe musha. Uye mumwe mukadzi ainzi Marita akamugamuchira mumba somueni.
39  Mukadzi uyu aivawo nomunun’una ainzi Mariya, uyo, zvisinei, akagara pasi patsoka dzaShe, akaramba achiteerera shoko rake.
40  Asi, Marita akatsauswa nokuita mabasa mazhinji. Naizvozvo, akaswedera pedyo, akati: “Ishe, hamuna hanya here kuti munun’una wangu andisiya ndiri ndoga kuti ndiite zvinhu izvi? Naizvozvo, muudzei kuti andibatsire.”
41  Achipindura, Ishe akati kwaari: “Marita, Marita, unozvidya mwoyo nokushushikana pamusoro pezvinhu zvizhinji.
42  Zvisinei, zvinodiwa zvinhu zvishoma, kana kungoti chimwe chete. Kana ari Mariya, asarudza mugove wakanaka, uye haazoutorerwi.”
4  Zvino Jesu, azere nomudzimu mutsvene, akabva kuJodhani, akaendeswa nomudzimu kuno nokoko murenje,
2  kwemazuva makumi mana, paaiedzwa naDhiyabhorosi. Uyezve, hapana chaakadya mumazuva iwayo, naizvozvo, iwo paakanga apera, iye akanzwa nzara.
3  Dhiyabhorosi akati kwaari: “Kana uri mwanakomana waMwari, udza dombo iri kuti rive chingwa.”
4  Asi Jesu akamupindura kuti: “Zvakanyorwa kuti, ‘Munhu haangararami nechingwa chete.’”
5  Naizvozvo akamukwidza kumusoro uye munguva pfupi pfupi akamuratidza umambo hwose hwenyika inogarwa;
6  uye Dhiyabhorosi akati kwaari: “Ndichakupa simba pane hwose uhwu nokubwinya kwahwo, nokuti hwakaiswa kwandiri, uye ndinohupa chero wandinoda.
7  Naizvozvo, iwe, kana ukangondinamata kamwe chete, zvose zvichava zvako.”
8  Achipindura, Jesu akati kwaari: “Zvakanyorwa kuti, ‘Jehovha Mwari wako ndiye waunofanira kunamata, uye ndiye oga waunofanira kuitira basa dzvene.’”
9  Zvino akaenda naye kuJerusarema, akamumisa pamusoro porusvingo rwetemberi, akati kwaari: “Kana uri mwanakomana waMwari, zviwisire pasi uchibva pano;
10  nokuti zvakanyorwa kuti, ‘Iye acharayira ngirozi dzake pamusoro pako, kuti dzikuchengetedze,’
11  uye, ‘Dzichakutakura pamaoko adzo, kuti tsoka yako irege kumbogumburwa nedombo.’”
12  Achipindura, Jesu akati kwaari: “Zvinonzi, ‘Usaedza Jehovha Mwari wako.’”
13  Naizvozvo apedza kuedza kwose, Dhiyabhorosi akamusiya kusvikira pane imwe nguva yakakodzera.
14  Zvino Jesu akadzokera kuGarireya aine simba romudzimu. Uye mashoko akanaka pamusoro pake akapararira munyika yose yakapoteredza.
15  Uyewo, akatanga kudzidzisa mumasinagogi avo, achikudzwa navose.
16  Zvino akasvika kuNazareta, kwaakanga arererwa; uye, maererano netsika yake pazuva resabata, akapinda musinagogi, akasimuka kuti averenge.
17  Naizvozvo akagamuchidzwa mupumburu womuprofita Isaya, uye akavhura mupumburu wacho, akawana pakanga pakanyorwa kuti:
18  “Mudzimu waJehovha uri pandiri, nokuti akandizodza kuti ndizivise mashoko akanaka kuvarombo, akandituma kuti ndiparidze kusunungurwa kunhapwa uye kuzoita kuti mapofu aone, kuzoita kuti vakadzvinyirirwa vaende vakasununguka,
19  kuti ndiparidze gore rakakodzera raJehovha.”
20  Naizvozvo akapeta mupumburu, akaudzorera kumushandi, akagara pasi; uye maziso evanhu vose vaiva musinagogi akanga akanyatsomutarira.
21  Iye akabva atanga kuti kwavari: “Nhasi rugwaro urwu rwamuchangobva kunzwa rwazadzika.”
22  Zvino vose vakatanga kumupupurira zvakanaka vachishamiswa nemashoko anofadza aibuda mumuromo make, uye vakanga vachiti: “Uyu haasi iye mwanakomana waJosefa here?”
23  Iye akati kwavari: “Chokwadi muchashandisa mufananidzo uyu kwandiri, wokuti, ‘Chiremba, zvirape; zvinhu zvatakanzwa kuti zvakaitika muKapenaume zviitewo muno munharaunda yokumusha kwako.’”
24  Asi iye akati: “Chokwadi ndinokuudzai kuti hapana muprofita anogamuchirwa munharaunda yokumusha kwake.
25  Somuenzaniso, ndinokuudzai chokwadi kuti, Kwaiva nechirikadzi zhinji pakati paIsraeri mumazuva aEriya, denga parakavharwa kwemakore matatu nemwedzi mitanhatu, zvokuti nzara huru yakavapo panyika yose,
26  asi Eriya haana kutumirwa kune mumwe wevakadzi ivavo, asi kuZarefati chete iri munyika yeSidhoni kune imwe chirikadzi.
27  Uyewo, kwaiva nevakanga vaine maperembudzi vazhinji pakati paIsraeri munguva yomuprofita Erisha, asi hapana kana mumwe wavo akacheneswa, kunze kwaNaamani murume wokuSiriya.”
28  Zvino vose vaya vainzwa zvinhu izvi vari musinagogi vakatsamwa kwazvo;
29  uye vakasimuka, vakakurumidza kumubudisira kunze kweguta, vakaenda naye kumawere egomo pakanga pakavakirwa guta ravo, kuti vamusundidzire pasi nomusoro.
30  Asi akapfuura nepakati pavo, akaramba achienda.
31  Zvino akaburukira kuKapenaume, guta reGarireya. Iye akanga achivadzidzisa pasabata;
32  uye vakashamiswa nemadzidzisiro ake, nokuti kutaura kwake kwakanga kuine chiremera.
33  Zvino musinagogi maiva nomumwe murume aiva nomudzimu, dhimoni risina kuchena, uye akashevedzera nenzwi guru achiti:
34  “Aa! Tinei nemi, imi Jesu wokuNazareta? Mauya kuzotiparadza here? Ndinonyatsoziva kuti ndimi ani, Mutsvene waMwari.”
35  Asi Jesu akarituka, achiti: “Nyarara, ubude maari.” Naizvozvo, pashure pokunge rakanda murume wacho pasi pakati pavo, dhimoni racho rakabuda maari risina kumukuvadza.
36  Ipapo, vose vakakatyamadzwa, vakatanga kukurukurirana, vachiti: “Uku kutaura kworudzii, nokuti anorayira midzimu isina kuchena nechiremera nesimba, iyo yobva yabuda?”
37  Naizvozvo mashoko pamusoro pake akaramba achipararira mumakona ose enyika yakapoteredza.
38  Pashure pokunge abuda musinagogi, akapinda mumba maSimoni. Zvino amai vomudzimai waSimoni vakanga vachitambudzika nefivha yakasimba kwazvo, uye vakavakumbirira kwaari.
39  Naizvozvo akamira pavaiva, akatuka fivha, ikapera. Vakabva vasimuka, vakatanga kuvashumira.
40  Asi zuva parakanga rava kuvira, vose vaiva nevanhu vanorwara nezvirwere zvakasiyana-siyana vakauya navo kwaari. Akavarapa nokuisa maoko ake pane mumwe nomumwe wavo.
41  Uyewo madhimoni aibuda mune vazhinji, achishevedzera achiti: “Ndimi Mwanakomana waMwari.” Asi, achiatuka, haana kuabvumira kuti ataure, nokuti iwo aimuziva kuti ndiKristu.
42  Zvisinei, pakwakaedza, akabuda, akaenda kunzvimbo yakanga isina vanhu. Asi mapoka evanhu akatanga kumutsvaka kwose kwose vakasvika kwaakanga ari, uye vakaedza kumudzivisa kuti asabve kwavari.
43  Asi iye akati kwavari: “Ndinofanirawo kuzivisa mashoko akanaka oumambo hwaMwari kune mamwe maguta, nokuti ndakatumirwa izvozvi.”
44  Naizvozvo akaramba achiparidza mumasinagogi eJudhiya.
11  Zvino panguva yaakanga ari mune imwe nzvimbo achinyengetera, paakapedza, mumwe wevadzidzi vake akati kwaari: “Ishe, tidzidzisei kunyengetera, sokudzidzisawo kwakaita Johani vadzidzi vake.”
2  Iye akabva ati kwavari: “Pose pamunonyengetera, itii, ‘Baba, zita renyu ngaritsveneswe. Umambo hwenyu ngahuuye.
3  Tipeiwo zvokudya zvedu zvanhasi maererano nezvinodiwa zvezuva racho.
4  Tikanganwirei zvivi zvedu, nokuti isu tinokanganwirawo munhu wose anotitadzira; uye musatipinza mumuedzo.’”
5  Uyezve, akati kwavari: “Ndiani wenyu angava neshamwari, anoenda kwairi pakati pousiku, oti kwairi, ‘Shamwari, ndikweretesewo zvingwa zvitatu,
6  nokuti shamwari yangu iri parwendo ichangobva kusvika uye handina chokuipa’?
7  Zvino achipindura, uya ari mukati anoti, ‘Rega kundinetsa. Suo ratokiyiwa, uye ini nevana vangu tatorara; handigoni kumuka ndikakupa chero chinhu chipi zvacho.’
8  Ndinokuudzai kuti, Kunyange asingamuki akamupa chero chinhu chipi zvacho nokuti ishamwari yake, chokwadi nokuda kwokusimbirira kwake iye achamuka akamupa zvinhu zvaanoda.
9  Naizvozvo ndinoti kwamuri, Rambai muchikumbira, uye muchazvipiwa; rambai muchitsvaka, uye muchawana; rambai muchigogodza, uye muchazarurirwa.
10  Nokuti munhu wose anokumbira anogamuchira, munhu wose anotsvaka anowana, uye munhu wose anogogodza achazarurirwa.
11  Chokwadi, ndibaba vapi pakati penyu, vanoti kana mwanakomana wavo akakumbira hove, vangamutambidza nyoka panzvimbo pehove?
12  Kana kuti akakumbirawo zai, vangamugamuchidza chinyavada here?
13  Naizvozvo, kana imi muchiziva kupa vana venyu zvipo zvakanaka, kunyange zvazvo makaipa, Baba vari kudenga vachapa vaya vanovakumbira mudzimu mutsvene zvikuru sei!”
14  Gare gare akanga achidzinga dhimoni raiita kuti munhu ave mbeveve. Pashure pokunge dhimoni racho rabuda, mbeveve yakataura. Uye mapoka evanhu akashamiswa.
15  Asi vamwe vavo vakati: “Anodzinga madhimoni achishandisa Bherizebhubhu mutongi wemadhimoni.”
16  Zvisinei, vamwe, kuti vamuedze, vakatanga kutsvaka chiratidzo chinobva kudenga kubva kwaari.
17  Achiziva zvavaifunga akati kwavari: “Umambo hwose hwakapesana pachahwo hunoparara, uye imba yakapesana pachayo inowa.
18  Naizvozvo kana Satani akapesana pachake, umambo hwake huchamira sei? Nokuti munoti ndinodzinga madhimoni ndichishandisa Bherizebhubhu.
19  Kana ndichidzinga madhimoni ndichishandisa Bherizebhubhu, vanakomana venyu vanoadzinga vachishandisa ani? Nokuda kweizvi ivo vachava vatongi venyu.
20  Asi kana ndichidzinga madhimoni nomunwe waMwari, chokwadi umambo hwaMwari hwasvika kwamuri.
21  Munhu akasimba, ane zvombo zvakakwana, paanorinda muzinda wake, zvinhu zvake zvinoramba zviri murugare.
22  Asi kana mumwe munhu akasimba kumupfuura akauya, akamurwisa akamukunda, iye anotora zvombo zvake zvose zvaanga achivimba nazvo, ogova zvinhu zvaamupamba.
23  Asiri kurutivi rwangu anopesana neni, uye asingaunganidzi pamwe chete neni anoparadzira.
24  “Mudzimu usina kuchena paunobuda mumunhu, unopfuura nomunzvimbo dzakaoma uchitsvaka nzvimbo yokuzororera, uye, kana waishaya, unoti, ‘Ndichadzokera kumba kwangu kwandakabuda.’
25  Uchisvika unoiwana yakatsvairwa yakachena uye yakashongedzwa.
26  Unobva waenda, wonotora mimwe midzimu minomwe yakaipa kwazvo kupfuura iwo, uye, kana yapinda, inogara imomo; uye kuguma kwomunhu iyeye kunova kwakaipa kwazvo kupfuura kutanga kwake.”
27  Zvino paaitaura zvinhu izvi mumwe mukadzi akanga ari mukati meboka revanhu akashevedzera, akati kwaari: “Rinofara dumbu rakakutakurai nemazamu amakayamwa!”
28  Asi iye akati: “Aiwa, panzvimbo paizvozvo, Vanofara vaya vanonzwa shoko raMwari vachirichengeta!”
29  Mapoka evanhu paakanga achiungana, iye akatanga kuti: “Chizvarwa chino chizvarwa chakaipa; chinotsvaka chiratidzo. Asi hapana chiratidzo chachichapiwa kunze kwechiratidzo chaJona.
30  Nokuti Jona zvaakava chiratidzo kuvaNinivhi, saizvozvowo Mwanakomana womunhu achavawo akadaro kuchizvarwa chino.
31  Mambokadzi wokumaodzanyemba achamutswa pakutongwa pamwe chete nevanhu vechizvarwa chino uye achavapa mhosva; nokuti akabva kumigumo yenyika kuti azonzwa uchenjeri hwaSoromoni, asi, tarirai! mumwe munhu anopfuura Soromoni ari pano.
32  Vanhu vokuNinivhi vachamuka pakutongwa pamwe chete nechizvarwa chino uye vachachipa mhosva; nokuti vakapfidza pane zvakaparidzwa naJona; asi, tarirai! mumwe munhu anopfuura Jona ari pano.
33  Munhu akabatidza rambi, haariisi mudura repasi pemba kana kurikwidibira nedengu rokuyeresa, asi anoriisa pachigadziko cherambi, kuti vaya vanopinda vaone chiedza.
34  Rambi romuviri iziso rako. Kana ziso rako rakanaka, muviri wako wose wakajekawo; asi kana rakaipa, muviri wako une rimawo.
35  Naizvozvo svinurirai. Zvichida chiedza chiri mamuri irima.
36  Naizvozvo, kana muviri wako wose wakajeka pasina kana rutivi rune rima, wose uchava wakajeka sepaya rambi parinokuvhenekera nemwaranzi yaro.”
37  Paakanga ataura zvinhu izvi, mumwe muFarisi akamukumbira kuti adye naye. Naizvozvo akapinda, akatsenhama patafura.
38  Zvisinei, muFarisi wacho akashamisika paakaona kuti haana kutanga ageza asati adya zvokudya zvemasikati.
39  Asi Ishe akati kwaari: “Zvino imi vaFarisi, munochenesa kunze kwekapu nedhishi, asi mukati menyu makazara kupamba nouipi.
40  Mapenzi! Akaita kunze haasi iye akaitawo mukati here?
41  Kunyange zvakadaro, ipai varombo zvinhu zviri mukati kuti zvive zvipo muchivanzwira ngoni, uye tarirai! zvimwe zvinhu zvose zvakachena kwamuri.
42  Asi mune nhamo imi vaFarisi, nokuti munopa chegumi chemindi neruyi nechemimwe miriwo yose, asi munodarika kururamisira uye kuda Mwari! Maisungirwa kuti muite zvinhu izvi, asi kwete kurega zvimwe zvinhu zviya.
43  Mune nhamo imi vaFarisi, nokuti munoda zvigaro zvepamberi mumasinagogi nokukwaziswa pamisika!
44  Mune nhamo imi, nokuti makafanana nemakuva aya asiri pachena, zvokuti vanhu vanofamba pamusoro pawo vasingazvizivi!”
45  Achipindura, mumwe wevaya vaiziva Mutemo kwazvo akati kwaari: “Mudzidzisi, pamunotaura zvinhu izvi munotizvidzawo.”
46  Iye akabva ati: “Mune nhamo nemiwo munoziva Mutemo kwazvo, nokuti munotakudza vanhu mitoro yakaoma kutakura, asi imi hamubati mitoro yacho kana nomumwe weminwe yenyu!
47  “Mune nhamo imi, nokuti munovaka makuva evaprofita, asi madzitateguru enyu akavauraya!
48  Chokwadi muri zvapupu zvemabasa emadzitateguru enyu asi munobvumirana nazvo, nokuti ava vakauraya vaprofita asi imi muri kuvaka makuva avo.
49  Nokuda kweizvi uchenjeri hwaMwari hwakatiwo, ‘Ndichavatumira vaprofita nevaapostora, uye vachauraya nokutambudza vamwe vavo,
50  kuti ropa revaprofita vose rakateurwa kubva pakuvambwa kwenyika ribvunzwe pachizvarwa chino,
51  kubvira paropa raAbheri kusvikira kuropa raZekariya, akaurayirwa pakati peatari neimba.’ Chokwadi, ndinokuudzai, richabvunzwa pachizvarwa chino.
52  “Mune nhamo imi munoziva Mutemo kwazvo, nokuti makabvisa kiyi yezivo; imi hamuna kupinda, uye makadzivisa vaya vaipinda!”
53  Zvino paakabuda ipapo vanyori nevaFarisi vakatanga kumumomotera kwazvo uye vakaramba vachimubvunza pamusoro pezvimwe zvinhu,
54  vachimuvandira, kuti vabate chimwe chinhu pakutaura kwake.
8  Nokukurumidza pashure pacho akaenda muguta neguta uye mumusha nomusha, achiparidza nokuzivisa mashoko akanaka oumambo hwaMwari. Vane gumi nevaviri vakanga vainaye,
2  uye vamwe vakadzi vakanga vaporeswa pamidzimu yakaipa uye pazvirwere vaiti, Mariya ainzi Magadharini, akanga abuda madhimoni manomwe,
3  naJoana mudzimai waKuza, mutariri weimba yaHerodhi, naSuzana nevamwe vakadzi vazhinji vakanga vachivashumira nezvinhu zvavo.
4  Zvino boka guru revanhu parakanga raungana nevaya vakaenda kwaari muguta neguta, akataura achishandisa mufananidzo, achiti:
5  “Mudyari akaenda kunodyara mbeu yake. Naizvozvo, paaidyara, imwe yakawira parutivi pomugwagwa, ikatsikwa-tsikwa, uye shiri dzokudenga dzakaidya yose.
6  Imwe yakawira padombo guru, uye, pashure pokunge yamera, yakaoma nokuti yakashayiwa unyoro.
7  Imwe yakawira pakati peminzwa, uye minzwa yayakakura pamwe chete nayo yakaivhunga.
8  Imwe yakawira paivhu rakanaka, uye pashure pokumera, yakabereka zvibereko zvine zana.” Paaitaura zvinhu izvi, akabva ashevedzera achiti: “Ane nzeve dzokunzwa, ngaanzwe.”
9  Asi vadzidzi vake vakatanga kumubvunza kuti mufananidzo uyu ungarevei.
10  Iye akati: “Imi makapiwa kunzwisisa zvakavanzika zvitsvene zvoumambo hwaMwari, asi vamwe vose vanozvipiwa nemifananidzo, kuti, kunyange vachitarira, vatarire pasina uye, kunyange vachinzwa, varege kunzwisisa.
11  Zvino mufananidzo wacho unoreva izvi: Mbeu ishoko raMwari.
12  Iya iri parutivi pomugwagwa ndivo vaya vanenge vanzwa, Dhiyabhorosi anobva auya, obvisa shoko mumwoyo mavo kuti varege kutenda, voponeswa.
13  Iya iri padombo guru ndivo vaya vanoti, pavanorinzwa, vanogamuchira shoko nomufaro, asi iyi haina midzi; vanotenda kwomwaka mumwe chete, asi mumwaka wokuedzwa vanorega.
14  Kana iri iya yakawira pakati peminzwa, iyi ndivo vaya vakanzwa, asi, nokuda kwokutsauswa nokuzvidya mwoyo uye pfuma nemafaro zvoupenyu huno, vanovhungwa zvachose, vokundikana kuva nechimwe chinhu chakakwana.
15  Kana iri iya yepaivhu rakanaka, iyi ndivo vaya vanoti, pashure pokunzwa shoko nomwoyo wakarurama uye wakanaka, vanorichengeta, vobereka zvibereko nokutsungirira.
16  “Hapana munhu anoti, kana abatidza rambi, orifukidza nomudziyo kana kuti oriisa pasi pomubhedha, asi anoriisa pachigadziko cherambi, kuti vaya vanopinda vaone chiedza.
17  Nokuti hapana chakavanzika chisingazoiswi pachena, kana chimwe chinhu chakanyatsovanzika chisingazombozivikanwi uye chisingazombobudi pachena.
18  Naizvozvo, chenjererai kuteerera kwamunoita; nokuti munhu wose anazvo, achawedzerwa zvimwe, asi munhu wose asina, achatorerwa kunyange zvaanofunga kuti anazvo.”
19  Zvino amai vake nevanun’una vake vakauya kwaari, asi havana kukwanisa kusvika paaiva nokuda kweboka revanhu.
20  Zvisinei, akaudzwa kuti: “Amai vako nevanun’una vako vamire panze, vanoda kukuona.”
21  Achipindura, iye akati kwavari: “Amai vangu nevanun’una vangu ndivo ava vanonzwa shoko raMwari voriita.”
22  Pane rimwe remazuva iwayo iye nevadzidzi vake vakapinda muchikepe, akati kwavari: “Ngatiyambukirei mhiri kwegungwa.” Naizvozvo vakatanga kufamba nechikepe.
23  Asi zvavaifamba nechikepe iye akabatwa nehope. Zvino dutu rine simba kwazvo rakaburukira pagungwa, vakatanga kuzarirwa nemvura uye kuva pangozi.
24  Pakupedzisira vakaenda kwaari, vakamumutsa, vachiti: “Murayiridzi, Murayiridzi, tava kuda kuparara!” Achimuka, akatuka mhepo yacho nokuvinduka kwacho kwemvura, izvo zvikanyarara, kudzikama kukavapo.
25  Akabva ati kwavari: “Kutenda kwenyu kuripi?” Asi ivo vabatwa nokutya, vakashamisika, vachitaurirana vachiti: “Iyeyu anombova ani, nokuti anorayira kunyange mhepo nemvura, uye izvo zvinomuteerera?”
26  Zvino vakasvika kumhenderekedzo munyika yevaGerasa, iri kurutivi rwakatarisana neGarireya.
27  Asi zvaakabuda panyika yakaoma mumwe murume womuguta racho akanga aine madhimoni akasangana naye. Kwenguva refu, akanga asina kumbopfeka nguo, uye akanga asingagari pamba, asi kumakuva.
28  Paakangoona Jesu akashevedzera kwazvo, akawira pasi pamberi pake, uye akati nenzwi guru: “Ndinei nemi, Jesu Mwanakomana waMwari Wokumusorosoro? Ndinokukumbirai, kuti musandirwadzisa.”
29  (Nokuti akanga ave achirayira mudzimu wacho usina kuchena kuti ubude mumurume wacho. Nokuti wakanga wamubata kwazvo kwenguva refu, uye aisungwa kazhinji necheni nezvisungo zvomumakumbo achichengetedzwa, asi aidambura zvisungo zvacho obva aendeswa nedhimoni racho kunzvimbo dzisina vanhu.)
30  Jesu akamubvunza kuti: “Unonzi ani?” Iye akati: “Rigiyoni,” nokuti madhimoni mazhinji akanga apinda maari.
31  Iwo akaramba achimuteterera kuti asaarayire kuenda mugomba rakadzikadzika.
32  Zvino boka renguruve zhinji kwazvo rakanga richidya mugomo imomo; naizvozvo akamuteterera kuti aabvumire kupinda madziri. Iye akaabvumidza.
33  Madhimoni acho akabva abuda mumurume wacho, akapinda munguruve, boka racho rikamhanya nepamawere rikapinda mugungwa, rikanyura.
34  Asi vafudzi pavakaona zvakanga zvaitika, vakatiza, vakanozvitaura muguta nomuruwa rwacho.
35  Vanhu vakabva vabuda kuti vanoona zvakanga zvaitika, vakauya kuna Jesu, vakawana murume akanga abuda madhimoni acho, akapfeka, ava munhu kwaye, agere patsoka dzaJesu; uye vakatya.
36  Vaya vakanga vazviona vakavaudza kuporeswa kwakanga kwaitwa munhu akanga aine dhimoni.
37  Naizvozvo vazhinji vose vomunyika yakapoteredza yevaGerasa vakamukumbira kuti abve kwavari, nokuti vakanga vabatwa nokutya kukuru. Akabva akwira muchikepe, akaenda.
38  Zvisinei, murume akabuda madhimoni akaramba achimukumbira kuti arambe ainaye; asi iye akaendesa murume wacho, achiti:
39  “Chidzokera kumba, urambe uchirondedzera zvinhu zvawaitirwa naMwari.” Naizvozvo akaenda, achizivisa muguta rose zvinhu zvaakaitirwa naJesu.
40  Jesu paakadzoka, boka revanhu rakamugamuchira nomutsa, nokuti vose vakanga vachimutarisira.
41  Asi, tarira! murume ainzi Jairosi akasvika, murume uyu akanga ari mukuru aitungamirira wesinagogi. Zvino akawira patsoka dzaJesu, akatanga kumuteterera kuti apinde mumba make,
42  nokuti aiva nomwanasikana akaberekwa ari mumwe oga akanga aine makore anenge gumi nemaviri uye akanga ava kuda kufa. Zvaaienda, mapoka evanhu akamuunganira.
43  Zvino mumwe mukadzi, aibuda ropa kwemakore gumi nemaviri, akanga asina kukwanisa kurapwa chero nomunhu upi zvake,
44  akasvika necheshure, akabata masa yenguo yake yokunze, kubuda ropa kwake kukabva kwamira.
45  Naizvozvo Jesu akati: “Ndiani andibata?” Vose pavakanga vachiramba, Petro akati: “Murayiridzi, mapoka evanhu ari kukuunganirai achikumomoterai.”
46  Asi Jesu akati: “Mumwe munhu andibata, nokuti ndanzwa kuti simba rabuda mandiri.”
47  Achiona kuti akanga azivikanwa, mukadzi wacho akauya achidedera, akawira pasi pamberi pake, akadura pamberi pevanhu vose kuti akanga amubatirei uye kuti akabva aporeswa sei.
48  Asi iye akati kwaari: “Mwanasikana, kutenda kwako kwakuporesa; enda zvako norugare.”
49  Achiri kutaura, mumwe mumiririri womukuru aitungamirira sinagogi akasvika, achiti: “Mwanasikana wenyu afa; chiregai henyu kunetsa mudzidzisi.”
50  Jesu achinzwa izvi, akamupindura kuti: “Usatya, ingotenda chete, uye achaponeswa.”
51  Paakasvika pamba pacho haana kubvumira chero munhu upi zvake kuti apinde naye kunze kwaPetro naJohani naJakobho nababa naamai vomusikana wacho.
52  Asi vanhu vose vakanga vachisvimha misodzi vachizvirova nemhaka yeshungu nokuda kwake. Naizvozvo akati: “Regai kusvimha misodzi, nokuti haana kufa asi akarara.”
53  Ivo vakatanga kumuseka vachimuzvidza, nokuti vaiziva kuti akanga afa.
54  Asi iye akamubata ruoko akashevedzera, achiti: “Musikana, muka!”
55  Simba rake roupenyu rakadzoka, akabva asimuka, uye akarayira kuti apiwe chimwe chinhu chokudya.
56  Naizvozvo, vabereki vake vakanga vasingachabatiki nokufara; asi akavarayira kuti vasaudza chero munhu upi zvake zvakanga zvaitika.
16  Zvino akatiwo kuvadzidzi: “Mumwe murume akanga akapfuma uye akanga aine mutariri, uye mutariri uyu akacherwa nevamwe kwaari kuti aipambadza zvinhu zvake.
2  Naizvozvo akamushevedza, akati kwaari, ‘Chii ichi chandiri kunzwa pamusoro pako? Ndipe nhoroondo youtariri hwako, nokuti hazvichaiti kuti utarisire imba.’
3  Mutariri wacho akabva ati mumwoyo make, ‘Ndichaitei, tenzi wangu zvaachanditorera utariri? Handina kusimba zvokukwanisa kurima, ndinonyara kupemha.
4  Yaa! ndaziva zvandichaita, kuti, kana ndabviswa pautariri, vanhu vandigamuchire mudzimba dzavo.’
5  Zvino achishevedza mumwe nomumwe aiva nechikwereti natenzi wake, akati kune wokutanga, ‘Une chikwereti chakadini natenzi wangu?’
6  Iye akati, ‘Mabhati zana emafuta omuorivhi.’ Iye akati kwaari, ‘Tora chibvumirano chako chakanyorwa ugare pasi, ukurumidze kunyora makumi mashanu.’
7  Shure kwaizvozvo akati kune mumwe, ‘Ko iwe, une chakadini?’ Iye akati, ‘Makori egorosi zana.’ Iye akati kwaari, ‘Tora chibvumirano chako chakanyorwa, unyore makumi masere.’
8  Zvino tenzi wake akarumbidza mutariri, kunyange akanga asina kururama, nokuti akaita nouchenjeri hunobatsira; nokuti vanakomana vomumamiriro ezvinhu epanguva ino vakachenjera nenzira inoshanda kuchizvarwa chavo kupfuura zvakaita vanakomana vechiedza.
9  “Uyewo, ndinoti kwamuri, Zviitirei shamwari nepfuma isina kururama, kuti, kana iyoyo yapera, vakugamuchirei munzvimbo dzokugara dzisingaperi.
10  Munhu akatendeka pazvinhu zvidukuduku akatendekawo pazvinhu zvikuru, uye munhu asina kururama pazvinhu zvidukuduku haanawo kururama pazvinhu zvikuru.
11  Naizvozvo, kana musina kuva vakatendeka pamusoro pepfuma isina kururama, ndiani achakuronzesai pfuma yechokwadi?
12  Kana musina kuva vakatendeka pamusoro pezvinhu zvomumwe, ndiani achakupai zvenyu?
13  Hapana mushandi wepamba angava muranda wavanatenzi vaviri; nokuti, zvimwe achavenga mumwe, oda mumwe wacho, kana kuti achanamatira mumwe, ozvidza mumwe wacho. Hamungavi varanda vaMwari nevePfuma.”
14  Zvino vaFarisi, vaiva vanhu vanoda mari, vakanga vakateerera zvinhu zvose izvi, uye vakatanga kumuseka.
15  Naizvozvo akati kwavari: “Ndimi munozviti makarurama pamberi pevanhu, asi Mwari anoziva mwoyo yenyu; nokuti chinhu chakakwirira pakati pevanhu chinhu chinonyangadza pamberi paMwari.
16  “Mutemo neZvakanyorwa nevaprofita zvaivapo kusvikira pana Johani. Kubvira panguva iyoyo umambo hwaMwari huri kuziviswa semashoko akanaka, uye vanhu vemarudzi ose vari kuhuvavarira.
17  Chokwadi, zviri nyore kuti denga nenyika zvipfuure pane kuti rutivi rumwe chete rwebhii roMutemo rurege kuzadzika.
18  “Munhu wose anoramba mudzimai wake, oroora mumwe anoita upombwe, uye anoroora mudzimai akarambwa nomurume anoita upombwe.
19  “Asi mumwe murume akanga akapfuma, uye aigara achipfeka nguo dzepepuru nerineni, achifara zuva nezuva nezvinhu zvoumbozha.
20  Asi mumwe mupemhi ainzi Razaro aigara achiiswa pagedhi rake, azere nemaronda
21  uye achida kuguta nezvinhu zvaidonha patafura yomupfumi. Chokwadi, nembwawo dzaiuya dzonanzva maronda ake.
22  Zvino nokufamba kwenguva mupemhi wacho akafa, akaendeswa nengirozi panzvimbo yepachipfuva chaAbrahamu. “Uyewo, mupfumi akafa, akavigwa.
23  Ari muHadhesi akatarira kumusoro, achirwadziwa, akaona Abrahamu ari kure uye Razaro ari panzvimbo yepachipfuva chake.
24  Naizvozvo akashevedzera, akati, ‘Baba Abrahamu, ndinzwireiwo ngoni, mutume Razaro kuti anyike muromo womunwe wake mumvura, atonhodze rurimi rwangu, nokuti ndiri kurwadziwa mumirazvo iyi yomoto.’
25  Asi Abrahamu akati, ‘Mwana, yeuka kuti wakagamuchira zvinhu zvako zvakanaka muupenyu hwako hwose zvakakwana, asi Razaro akagamuchirawo zvinhu zvinokuvadza. Zvisinei, iye zvino agere zvakanaka kuno asi iwe uri kurwadziwa.
26  Uye pasinei nezvinhu izvi zvose, pane mukaha mukuru wakaiswa pakati pedu nemi, zvokuti vanoda kuyambukira kwamuri vachibva kuno havagoni, uyewo vanhu havangayambukiri kwatiri vachibva ikoko.’
27  Iye akabva ati, ‘Kana zvakadaro ndinokukumbirai, baba, kuti mumutume kuimba yababa vangu,
28  nokuti ndine vanun’una vashanu, kuti avapupurire kwazvo, kuti ivowo varege kupinda munzvimbo ino yokurwadziwa.’
29  Asi Abrahamu akati, ‘Ivo vane Zvakanyorwa naMosesi uye Zvakanyorwa nevaprofita; ngavateerere izvozvo.’
30  Iye akabva ati, ‘Chokwadi aiwa, baba Abrahamu, asi kana mumwe munhu anobva kuvakafa akaenda kwavari ivo vachapfidza.’
31  Asi iye akati kwaari, ‘Kana vasingateereri Zvakanyorwa naMosesi uye Zvakanyorwa nevaprofita, havanganyengetedzwiwo kana mumwe munhu akamuka kubva kuvakafa.’”
18  Zvino akavaudza mufananidzo pamusoro pokuti vaifanira kugara vachinyengetera vasinganeti,
2  achiti: “Mune rimwe guta maiva nomumwe mutongi akanga asingatyi Mwari uye akanga asingaremekedzi munhu.
3  Asi muguta iroro maiva neimwe chirikadzi uye yakaramba ichienda kwaari, ichiti, ‘Itai kuti ndiruramisirwe kune ane mhosva neni.’
4  Zvino, kwenguva yakati iye akanga asingadi, asi pashure akati mumwoyo make, ‘Kunyange ndisingatyi Mwari kana kuremekedza munhu,
5  zvisinei, nokuti chirikadzi iyi iri kuramba ichindinetsa, ndichaita kuti iruramisirwe, kuti irege kuramba ichiuya ichindirova kwazvo.’”
6  Ishe akabva ati: “Inzwai zvakataurwa nomutongi wacho, kunyange akanga asina kururama!
7  Saka, Mwari haangaiti here kuti vakasarudzwa vake vanoshevedzera kwaari masikati nousiku varuramisirwe, kunyange achivaitira mwoyo murefu?
8  Ndinokuudzai, Iye achaita kuti vakurumidze kururamisirwa. Kunyange zvakadaro, panosvika Mwanakomana womunhu, chokwadi achawana kutenda kwacho panyika here?”
9  Asi akataurawo mufananidzo uyu kune vamwe vaizvivimba kuti vakanga vakarurama uye vaiona vamwe vose sepasina:
10  “Varume vaviri vakakwira kutemberi kunonyengetera, mumwe muFarisi uye mumwe wacho muteresi.
11  MuFarisi wacho akamira, akatanga kunyengetera zvinhu izvi mumwoyo make, achiti, ‘Haiwa Mwari, ndinokuongai kuti handina kufanana nevamwe vanhu vose, makororo, vasina kururama, mhombwe, kunyange nomuteresi uyu.
12  Ndinotsanya kaviri pavhiki, ndinopa chegumi chezvinhu zvose zvandinowana.’
13  Asi muteresi amire kure zvishoma akanga asingadi kunyange kutarira kudenga, asi akaramba achizvirova pachipfuva, achiti, ‘Haiwa Mwari, ndinzwirei nyasha ini mutadzi.’
14  Ndinokuudzai, Murume uyu akaburukira kumba kwake anzi akarurama kupfuura murume uya; nokuti munhu wose anozvikwidziridza achanyadziswa, asi anozvininipisa achakwidziridzwa.”
15  Zvino vanhu vakatanga kuuya nevacheche vavo kwaari kuti avabate; asi vadzidzi vachizviona vakatanga kuvatsiura.
16  Zvisinei, Jesu akashevedza vacheche, achiti: “Regai vana vaduku vauye kwandiri, uye musaedza kuvadzivisa. Nokuti umambo hwaMwari ndohwevakadai.
17  Chokwadi ndinoti kwamuri, Munhu wose asingagamuchiri umambo hwaMwari somwana muduku haazombopindi mahuri.”
18  Zvino mumwe mutongi akamubvunza, achiti: “Mudzidzisi Akanaka, ndingaitei kuti ndigare nhaka youpenyu husingaperi?”
19  Jesu akati kwaari: “Nei uchinditi akanaka? Hapana munhu akanaka, kunze kwomumwe chete, iye Mwari.
20  Unoziva mirayiro yokuti, ‘Usaita upombwe, Usaponda, Usaba, Usapupurira nhema, Kudza baba vako naamai.’”
21  Iye akabva ati: “Yose iyi ndakaichengeta kubvira ndichiri muduku.”
22  Anzwa izvozvo, Jesu akati kwaari: “Wasarirwa nechinhu chimwe chete: Tengesa zvinhu zvose zvauinazvo upe varombo, uye uchava nepfuma kumatenga; uye uya uve muteveri wangu.”
23  Paakanzwa izvi, akashungurudzwa kwazvo, nokuti akanga akapfuma kwazvo.
24  Jesu akamutarira, akati: “Chichava chinhu chakaoma sei kuti vaya vane mari vapinde muumambo hwaMwari!
25  Chokwadi, zviri nyore kuti ngamera ipinde nepaburi retsono yokusonesa pane kuti mupfumi apinde muumambo hwaMwari.”
26  Vaya vakanzwa izvi vakati: “Chokwadi, ndiani angaponeswa?”
27  Iye akati: “Zvinhu zvisingabviri kuvanhu zvinobvira kuna Mwari.”
28  Asi Petro akati: “Tarirai! Takasiya zvinhu zvedu, tikakuteverai.”
29  Iye akati kwavari: “Chokwadi ndinoti kwamuri, Hapana munhu akasiya imba kana mudzimai kana vanun’una kana vabereki kana vana nokuda kwoumambo hwaMwari
30  asingazombowani zvakapetwa kazhinji munguva ino, uye upenyu husingaperi mumamiriro ezvinhu epanguva inouya.”
31  Akabva atora vane gumi nevaviri akaenda navo parutivi, akati kwavari: “Tarirai! Tiri kukwira kuJerusarema, uye zvinhu zvose zvakanyorwa pachishandiswa vaprofita pamusoro poMwanakomana womunhu zvichazadzika.
32  Somuenzaniso, achaiswa kuvanhu vemamwe marudzi uye achasekwa, oitirwa zvakaipa, opfirwa mate;
33  uye pashure pokumuzvambura vachamuuraya, asi pazuva rechitatu achamuka.”
34  Zvisinei, havana kana chavakanzwisisa pazvinhu izvi; asi mashoko aya akanga akavanzwa kwavari, uye vakanga vasingazivi zvinhu zvakataurwa.
35  Zvino zvaakanga ava kusvika kuJeriko rimwe bofu rakanga rigere parutivi pomugwagwa richipemha.
36  Zvarakanzwa boka revanhu richipfuura, iro rakatanga kubvunza kuti izvi zvingarevei.
37  Ivo vakariudza kuti: “Jesu wokuNazareta ari kupfuura nepano!”
38  Rakashevedzera, richiti: “Jesu, Mwanakomana waDhavhidhi, ndinzwireiwo ngoni!”
39  Zvino vaya vaiva mberi vakatanga kuriudza zvakasimba kuti rinyarare, asi iro rakabva ratonyanya kuramba richishevedzera richiti: “Mwanakomana waDhavhidhi, ndinzwireiwo ngoni.”
40  Jesu akabva amira, akarayira kuti murume wacho aunzwe kwaari. Pashure pokunge asvika pedyo, Jesu akamubvunza kuti:
41  “Unoda kuti ndikuitirei?” Iye akati: “Ishe, itai kuti ndionezve.”
42  Naizvozvo Jesu akati kwaari: “Chionazve; kutenda kwako kwakuporesa.”
43  Akabva angoonazve, akatanga kumutevera, achikudza Mwari. Uyewo, vanhu vose, vachizviona, vakarumbidza Mwari.
17  Zvino akati kuvadzidzi vake: “Hazviiti kuti zvinhu zvinogumbura zvirege kuuya. Kunyange zvakadaro, ane nhamo uyo wazvinouya nokwaari!
2  Zvaizova nani kwaari kudai guyo raizosungirirwa mumutsipa make, okandwa mugungwa pane kuti agumbure mumwe wevaduku ava.
3  Zvichenjererei. Kana hama yako ikakutadzira itsiure, kana ikapfidza ikanganwire.
4  Kunyange kana ikakutadzira kanomwe pazuva, ikadzoka kwauri kanomwe, ichiti, ‘Ndapfidza,’ unofanira kuikanganwira.”
5  Zvino vaapostora vakati kunaShe: “Tiwedzereiwo kutenda.”
6  Ishe akabva ati: “Kudai maiva nokutenda kwakakura setsanga yemasitadhi, maizoti kumuhabhurosi uyu, ‘Dzupuka uzvisime mugungwa!’ uye iwo waizokuteererai.
7  “Ndiani wenyu ane muranda anenge achirima kana anenge achichengeta boka rezvipfuwo angati kwaari kana asvika achibva kumunda, ‘Chibva wauya pano utsenhame patafura’?
8  Panzvimbo paizvozvo, haangati here kwaari, ‘Ndigadzirire chimwe chinhu kuti ndidye kudya kwangu kwemanheru, upfeke epuroni, undishumire kusvikira ndapedza kudya nokunwa, uye pashure iwewo wozodya hako nokunwa’?
9  Iye angaonga muranda wacho nokuti aita zvinhu zvaakanzi anofanira kuita here?
10  Naizvozvo nemiwo, kana maita zvinhu zvose zvamunenge manzi muite, itii, ‘Tiri varanda pasina. Zvataita ndizvo zvataifanira kuita.’”
11  Zvino paaienda kuJerusarema akanga achipfuura nepakati peSamariya neGarireya.
12  Zvaakanga ava kupinda mune mumwe musha akasangana nevarume gumi vakanga vaine maperembudzi, asi vakasimuka vakamira vari kure.
13  Vakashevedzera, vakati: “Jesu, Murayiridzi, tinzwireiwo ngoni!”
14  Paakavaona akati kwavari: “Endai munozviratidza kuvapristi.” Zvino pavakanga vachienda, vakabva vanatswa.
15  Mumwe wavo, paakaona kuti aporeswa, akadzoka, achikudza Mwari nenzwi guru.
16  Akawira pasi nechiso chake patsoka dzaJesu, achimuonga; kunze kwaizvozvo, iye akanga ari muSamariya.
17  Achipindura, Jesu akati: “Hakuna kunatswa vanhu gumi here? Saka, vamwe vapfumbamwe vari kupi?
18  Pashayikwa nomumwe chete adzoka kuzokudza Mwari kunze kwouyu murume worumwe rudzi here?”
19  Akati kwaari: “Simuka uende; kutenda kwako kwakuporesa.”
20  Asi paakabvunzwa nevaFarisi kuti umambo hwaMwari hwakanga huchiuya rini, iye akavapindura, akati: “Umambo hwaMwari hahuuyi huchinyatsocherechedzwa,
21  uye vanhu vanenge vasingati, ‘Onai kuno!’ kana kuti, ‘Uko!’ Nokuti, tarirai! umambo hwaMwari huri pakati penyu.”
22  Zvino akati kuvadzidzi: “Mazuva achauya pamuchada kuona rimwe remazuva oMwanakomana womunhu asi hamuzorioni.
23  Vanhu vachati kwamuri, ‘Onai uko!’ kana kuti, ‘Onai pano!’ Musabuda kana kuvatevera.
24  Nokuti semheni, nokupenya kwayo, inovhenekera kubva kune rumwe rutivi rwepasi pedenga kusvikira kune rumwe rutivi rwepasi pedenga, ndizvo zvichaita Mwanakomana womunhu.
25  Zvisinei, anofanira kutanga atambura zvinhu zvizhinji, orambwa nechizvarwa chino.
26  Zvakare, sezvazvakaita mumazuva aNoa, ndizvo zvazvichaitawo mumazuva oMwanakomana womunhu:
27  vaidya, vainwa, varume vachiroora, vakadzi vachiroorwa, kusvikira pazuva rakapinda Noa muareka, uye mafashamo akasvika, akavaparadza vose.
28  Saizvozvowo, sezvazvakaita mumazuva aRoti: vaidya, vainwa, vaitenga, vaitengesa, vaidyara, uye vaivaka.
29  Asi pazuva rakabuda Roti muSodhoma kwakanaya moto nesarufa zvichibva kudenga zvikavaparadza vose.
30  Zvichavawo saizvozvo pazuva iroro pacharatidzwa Mwanakomana womunhu.
31  “Pazuva iroro munhu ari pamusoro peimba asi aine zvinhu zvake zvinotakurika zviri mumba ngaarege kuburuka kuti azvitore, uye saizvozvo munhu ari kumunda, ngaarege kudzokera kuzvinhu zvakasara.
32  Yeukai mudzimai waRoti.
33  Munhu wose anotsvaka kuchengetedza mweya wake acharasikirwa nawo, asi munhu wose anorasikirwa nawo achauchengetedza uri mupenyu.
34  Ndinokuudzai kuti, ‘Usiku ihwohwo varume vaviri vachange vari pamubhedha mumwe chete; mumwe achaendwa naye, asi mumwe achasiyiwa.
35  Pachava nevakadzi vaviri vanenge vachikuya paguyo rimwe chete; mumwe achaendwa naye, asi mumwe achasiyiwa.”
36  ——
37  Naizvozvo vakamupindura kuti: “Kupi, Ishe?” Iye akati kwavari: “Pane mutumbi, ndipo pachaunganawo makondo.”
9  Zvino akaunganidza vane gumi nevaviri, akavapa simba nechiremera pamusoro pemadhimoni ose uye kuti varape zvirwere.
2  Naizvozvo akavatuma kunoparidza umambo hwaMwari nokuporesa,
3  akati kwavari: “Musatakura chinhu nokuda kworwendo rwacho, mudonzvo kana homwe yezvokudya, kana chingwa kana mari yesirivha; uyewo musava nenguo mbiri dzomukati.
4  Asi kwose kwamunopinda mumba, garai imomo mozoenda muchibva ipapo.
5  Kwose kwamusingagamuchirwi nevanhu, pamunobuda muguta iroro zunzai guruva riri patsoka dzenyu kuti zvive uchapupu kwavari.”
6  Vachibva ipapo vakapfuura nomunharaunda vachifamba pamusha nomusha, vachizivisa mashoko akanaka uye vachirapa kwose kwose.
7  Zvino Herodhi mutongi woruwa akanzwa nezvezvinhu zvose zvakanga zvichiitika, akavhiringidzika kwazvo nokutaurwa kwazvaiitwa nevamwe kuti Johani akanga amutswa kubva kuvakafa,
8  asi nevamwe kuti Eriya akanga aoneka, asi nevamwezve kuti mumwe wevaprofita vekare akanga amuka.
9  Herodhi akati: “Johani ndakamudimbura musoro. Saka, uyu wandiri kunzwa zvinhu zvakadai nezvake ndiani?” Naizvozvo akanga achitsvaka kuti amuone.
10  Zvino vaapostora pavakadzoka vakarondedzera kwaari zvinhu zvavakanga vaita. Naizvozvo akavatora, akaenda navo kwavo voga muguta rinonzi Bhetisaidha.
11  Asi mapoka evanhu, paakazviziva, akamutevera. Akavagamuchira nomutsa, akatanga kutaura navo nezvoumambo hwaMwari, uye akaporesa vaya vaida kurapwa.
12  Ipapo kwakatanga kusviba. Zvino vane gumi nevaviri vakauya, vakati kwaari: “Endesai boka revanhu, kuti vapinde mumisha nomuruwa rwakapoteredza, vawane pokurara uye vawane zvokudya, nokuti kwatiri kuno inzvimbo isina vanhu.”
13  Asi iye akati kwavari: “Imi vapei zvokudya.” Ivo vakati: “Hapana chatiinacho kunze kwezvingwa zvishanu nehove mbiri, kunze kwokuti zvimwe isu tikaenda kunotengera vanhu ava vose zvokudya.”
14  Chokwadi, vakanga vari varume vanenge zviuru zvishanu. Asi iye akati kuvadzidzi vake: “Itai kuti vatsenhame sezvinoitwa pakudya, vari mapoka evanhu vanenge makumi mashanu rimwe chete.”
15  Vakaita saizvozvo, vakaita kuti vose vatsenhame.
16  Zvino achitora zvingwa zvishanu nehove mbiri, akatarira kudenga, akazvikomborera, akazvimedura, akatanga kuzvipa vadzidzi kuti vaise pamberi peboka revanhu.
17  Naizvozvo vose vakadya, vakaguta, uye zvakasara zvavakava nazvo zvakaunganidzwa, zvikaita tswanda dzezvimedu gumi nembiri.
18  Gare gare, achinyengetera ari oga, vadzidzi vakauya pamwe chete kwaari, akavabvunza, achiti: “Mapoka evanhu ari kuti ndini ani?”
19  Vachipindura, ivo vakati: “Johani Mubhabhatidzi; asi vamwe, Eriya, uye vamwewo, vari kuti mumwe wevaprofita vekare akamuka.”
20  Akabva ati kwavari: “Ko imi munoti ndini ani?” Achipindura, Petro akati: “Kristu waMwari.”
21  Zvino achivataurira zvakasimba akavarayira kuti varege kuudza chero munhu upi zvake zvinhu izvi,
22  asi akati: “Mwanakomana womunhu anofanira kutambura zvinhu zvizhinji, orambwa nevarume vakuru nevapristi vakuru nevanyori, ourayiwa, ozomutswa pazuva rechitatu.”
23  Akabva aenderera mberi achiti kuna vose: “Kana munhu achida kunditevera, ngaazvirambe, atore danda rake rokutambudzikira, aritakure zuva nezuva, arambe achinditevera.
24  Nokuti munhu wose anoda kuponesa mweya wake acharasikirwa nawo; asi munhu wose anorasikirwa nomweya wake nokuda kwangu ndiye achauponesa.
25  Chokwadi, munhu anobatsirwa nei kana akawana nyika yose asi ozvirasa kana kuti ozvikuvadza?
26  Nokuti munhu wose anonyara ini nemashoko angu, Mwanakomana womunhu achanyara munhu iyeye, paanosvika ari mukubwinya kwake nokuya kwaBaba nokwengirozi tsvene.
27  Asi zvechokwadi ndinokuudzai kuti, Pane vamwe vamire pano vasingazomboraviri rufu kusvikira vatanga vaona umambo hwaMwari.”
28  Chokwadi, anenge mazuva masere pashure pemashoko aya, akatora Petro naJohani naJakobho, akakwira navo mugomo kunonyengetera.
29  Zvaakanga achinyengetera, chitarisiko chechiso chake chakabva chachinja uye zvipfeko zvake zvakava zvichena zvichin’aima.
30  Uyewo, tarira! varume vaviri vakanga vachikurukura naye, avo vaiva Mosesi naEriya.
31  Ivava vakaoneka vachibwinya, vakatanga kutaura nezvokuenda kwake kwaaifanira kuzadzika ari muJerusarema.
32  Zvino Petro nevaya vaaiva navo vakanga vabatwa nehope kwazvo; asi pavakanyatsomuka vakaona kubwinya kwake nevarume vacho vaviri vakamira naye.
33  Ava zvavakanga vachiparadzaniswa naye, Petro akati kuna Jesu: “Murayiridzi, zvakanaka kuti tive pano, naizvozvo ngativakei matende matatu, rimwe renyu, rimwe raMosesi uye rimwe raEriya,” iye asingazivi zvaaitaura.
34  Asi zvaaitaura zvinhu izvi gore rakavapo, rikatanga kuvafukidza. Zvavakapinda mugore, ivo vakatya.
35  Inzwi rakabva mugore, richiti: “Uyu ndiye Mwanakomana wangu, akasarudzwa. Muteererei.”
36  Inzwi zvarakanzwika Jesu akaoneka ava oga. Asi mumazuva iwayo ivo vakaramba vakanyarara uye havana kuudza chero munhu upi zvake chinhu chipi zvacho pazvinhu zvavakaona.
37  Pazuva rakatevera, pavakaburuka vachibva mugomo, akasangana neboka guru revanhu.
38  Uye tarira! mumwe murume akashevedzera ari pakati peboka revanhu, achiti: “Mudzidzisi, ndinokukumbirai kuti mutarire mwanakomana wangu, nokuti ndiye wangu akaberekwa ari mumwe oga,
39  uye tarirai! mudzimu unomubata, anongoerekana oridza mhere, unoita kuti agwinhe achipupa furo, uye kana wamukuvadza haumbobudi maari.
40  Ndakumbira vadzidzi venyu kuti vaudzinge, asi havana kugona.”
41  Jesu akapindura akati: “Haiwa chizvarwa chisina kutenda chakamonyana, ndinofanira kuramba ndinemi kusvikira rini ndichikushivirirai? Uya nomwanakomana wako pano.”
42  Asi kunyange zvaakanga ava kusvika, dhimoni racho rakamurovera pasi, rikaita kuti agwinhe zvine simba. Zvisinei, Jesu akatuka mudzimu wacho usina kuchena, akaporesa mukomana wacho, akamuisa kuna baba vake.
43  Naizvozvo vose vakatanga kushamisika nesimba guru raMwari. Zvino vose zvavakanga vachishamisika nezvinhu zvose zvaakanga achiita, iye akati kuvadzidzi vake:
44  “Mashoko aya ngaapinde munzeve dzenyu, nokuti Mwanakomana womunhu achaiswa mumaoko evanhu.”
45  Asi ivo vakaramba vasinganzwisisi mashoko aya. Chokwadi, akanga akavanzwa kwavari kuti varege kunzwisisa, uye vaitya kumubvunza pamusoro pemashoko aya.
46  Zvino vakafunga pakati pavo kuti ndiani aizova mukuru pana vose.
47  Jesu, achiziva kufunga kwemwoyo yavo, akatora mwana muduku, akamuisa parutivi pake,
48  akati kwavari: “Munhu wose anogamuchira mwana muduku uyu nokuda kwezita rangu anondigamuchirawo, uye munhu wose anondigamuchira anogamuchirawo iye akandituma. Nokuti anozviita muduku pakati penyu mose ndiye mukuru.”
49  Johani akabva ati: “Murayiridzi, taona mumwe murume achidzinga madhimoni achishandisa zita renyu uye taedza kumudzivisa, nokuti haasi kukuteverai pamwe chete nesu.”
50  Asi Jesu akati kwaari: “Musaedza kumudzivisa, nokuti asingapesani nemi ndowenyu.”
51  Zvino mazuva zvaakanga ava kukwana okuti akwidzwe, akatsunga kwazvo kuenda kuJerusarema.
52  Naizvozvo akafanotuma nhume. Idzo dzakaenda, dzikanopinda mumusha wevaSamariya, kuti dzimugadzirire;
53  asi ivo havana kumugamuchira, nokuti akanga atsunga kuenda kuJerusarema.
54  Vadzidzi, Jakobho naJohani pavakaona izvi vakati: “Ishe, munoda here kuti tiudze moto uburuke kubva kudenga uvaparadze?”
55  Asi akatendeuka, akavatsiura.
56  Naizvozvo vakaenda kune mumwe musha.
57  Zvino zvavakanga vachifamba mumugwagwa, mumwe munhu akati kwaari: “Ndichakuteverai kwose kwamungaenda.”
58  Jesu akati kwaari: “Makava ane maguru uye shiri dzokudenga dzine pokugara, asi Mwanakomana womunhu haana pokuisa musoro wake.”
59  Akabva ati kune mumwe: “Iva muteveri wangu.” Murume wacho akati: “Ndibvumirei kuti nditange ndaenda kunoviga baba vangu.”
60  Asi iye akati kwaari: “Rega vakafa vavige vakafa vavo, asi iwe enda unozivisa umambo hwaMwari kwose kwose.”
61  Uyezve mumwe akati: “Ishe, ndichakuteverai; asi ndibvumirei kuti nditange ndanooneka vaya veimba yangu.”
62  Jesu akati kwaari: “Hapana munhu anoti kana abata gejo otarira zvinhu zviri shure akanyatsokodzerwa noumambo hwaMwari.”
7  Paakanga apedza mashoko ake ose vanhu vachinzwa, akapinda muKapenaume.
2  Zvino muranda womumwe mukuru weuto, waaida kwazvo, akanga achirwara uye akanga ava kuda kufa.
3  Mukuru weuto paakanzwa nezvaJesu, akatumira kwaari varume vakuru vevaJudha kuti vamukumbire kuti auye kuzoporesa muranda wake.
4  Vaya vakauya kuna Jesu vakabva vatanga kumuteterera nomwoyo wose, vachiti: “Akakodzera kuti mumuitire izvi,
5  nokuti anoda rudzi rwedu uye iye akativakira sinagogi.”
6  Naizvozvo Jesu akatanga kuenda navo. Asi paakanga ava pedyo nemba, mukuru weuto akanga atotumira shamwari kuti dzinoti kwaari: “Changamire, musanetseka zvenyu, nokuti handina kukodzera kuti mupinde pasi pedenga reimba yangu.
7  Saka handina kufunga kuti ndakakodzera kuuya kwamuri. Asi taurai henyu shoko, muite kuti mushandi wangu aporeswe.
8  Nokuti neniwo ndiri munhu akaiswa pasi pesimba revamwe, ndine varwi vari pasi pangu, ndinoti kune uyu, ‘Enda!’ uye anoenda, uye kune mumwe, ‘Uya!’ uye anouya, uye kumuranda wangu, ‘Ita izvi!’ uye anozviita.”
9  Naizvozvo, Jesu paakanzwa zvinhu izvi akashamiswa naye, akatendeukira kuboka revanhu vakanga vachimutevera akati: “Ndinokuudzai kuti, Handina kuwana kutenda kwakakura kudai kunyange pakati paIsraeri.”
10  Zvino vaya vakanga vatumwa, pavakadzoka kumba, vakawana muranda wacho apora.
11  Nokukurumidza pashure peizvi akaenda kuguta rainzi Naini, uye vadzidzi vake neboka guru revanhu vakanga vachifamba naye.
12  Zvaakasvika pedyo negedhi reguta, chokwadi, tarira! kwaiva nomunhu akafa akanga akatakurwa achibudiswa kunze, mwanakomana akaberekwa ari mumwe oga waamai vake. Uyewo, ivo vaiva chirikadzi. Boka guru revanhu rakabva muguta raivawo navo.
13  Ishe paakavaona, akasiririswa navo, akati kwavari: “Rega kusvimha misodzi.”
14  Naizvozvo akaswedera pedyo, akabata hwanyanza, vakanga vakatakura vakamira, iye akati: “Jaya, ndinoti kwauri, Muka!”
15  Munhu wacho akanga akafa akagara, akatanga kutaura, uye iye akamupa kuna amai vake.
16  Zvino vose vakabatwa nokutya, vakatanga kukudza Mwari, vachiti: “Muprofita mukuru amutswa pakati pedu,” uye, “Mwari afunga vanhu vake.”
17  Zvino mashoko aya pamusoro pake akapararira muJudhiya mose nenyika yose yakapoteredza.
18  Zvino vadzidzi vaJohani vakamuudza zvinhu zvose izvi.
19  Naizvozvo Johani akashevedza vamwe vadzidzi vake vaviri, akavatuma kunaShe kuti vanoti: “Ndimi Iye Anouya here kana kuti pane mumwe watinofanira kutarisira?”
20  Pavakasvika kwaari varume vacho vakati: “Johani Mubhabhatidzi atituma kuzoti kwamuri, ‘Ndimi Iye Anouya here kana kuti tinofanira kutarisira mumwe?’”
21  Paawa iyoyo iye akarapa zvirwere zvizhinji nehosha dzinotambudza nemidzimu yakaipa, akasvinudza mapofu mazhinji.
22  Nokudaro akapindura vaviri vacho achiti: “Endai, muudze Johani zvamaona nokunzwa, zvinoti: mapofu ari kuona, vanokamhina vari kufamba, vane maperembudzi vari kucheneswa nematsi dziri kunzwa, vakafa vari kumutswa, uye varombo vari kuudzwa mashoko akanaka.
23  Anofara ndiye asina kugumburwa neni.”
24  Nhume dzaJohani padzakanga dzaenda, iye akatanga kuti kumapoka evanhu pamusoro paJohani: “Makabuda kunoonei murenje? Tsanga yakanga ichipeperetswa nemhepo here?
25  Saka, makabuda kunoonei? Munhu akapfeka nguo dzokunze dzakapfavirira here? Chokwadi, vaya vane nguo dzakanaka kwazvo uye vari muumbozha vari mudzimba dzoumambo.
26  Saka makabuda kunoonei? Muprofita here? Chokwadi, ndinokuudzai, anotopfuura muprofita.
27  Uyu ndiye akanyorwa nezvake kuti, ‘Tarirai! ndiri kutuma nhume yangu pamberi pako, iyo ichafanokugadzirira nzira yako.’
28  Ndinokuudzai kuti, Pane vakaberekwa nevakadzi hapana mukuru kuna Johani; asi munhu muduku muumambo hwaMwari mukuru kwaari.”
29  (Zvino vanhu vose nevateresi, pavakanzwa izvi, vakazivisa kuti Mwari akarurama, ivo zvavakanga vabhabhatidzwa norubhabhatidzo rwaJohani.
30  Asi vaFarisi nevaya vaiziva Mutemo kwazvo vakazvidza zvavakanga varongerwa naMwari, zvavakanga vasina kubhabhatidzwa naye.)
31  “Naizvozvo, ndichaenzanisa vanhu vechizvarwa chino nani, uye vakafanana nani?
32  Vakafanana nevana vaduku vagere pamusika vachishevedzera kune mumwe nomumwe, uye vanoti, ‘Takakuridzirai nyere, asi hamuna kutamba; takaungudza, asi hamuna kusvimha misodzi.’
33  Saizvozvowo, Johani Mubhabhatidzi akauya asingadyi chingwa kana kunwa waini, asi munoti, ‘Ane dhimoni.’
34  Mwanakomana womunhu akauya achidya uye achinwa, asi munoti, ‘Tarirai! Munhu anokara uye anonwisa waini, shamwari yevateresi nevatadzi!’
35  Kunyange zvakadaro, uchenjeri hunoratidzwa kuti hwakarurama nevana vahwo vose.”
36  Zvino mumwe wevaFarisi akaramba achimukumbira kuti azodya naye. Naizvozvo akapinda muimba yomuFarisi wacho, akatsenhama patafura.
37  Uye tarira! mumwe mukadzi aizivikanwa muguta racho kuti aiva mutadzi akaziva kuti akanga akatsenhama achidya muimba yomuFarisi wacho, akauya nechinu chearabhasta chaiva nemafuta anonhuhwirira,
38  uye, achienda necheshure pedyo netsoka dzake, akasvimha misodzi, akatanga kunyorovesa tsoka dzake nemisodzi yake achizodzipukuta nebvudzi romusoro wake. Uyewo, akatsvoda tsoka dzake zvinyoronyoro, akadzizora mafuta anonhuhwirira.
39  MuFarisi akakoka Jesu paakazviona akati mumwoyo make: “Kudai munhu uyu aiva muprofita, aizoziva kuti mukadzi uyu ari kumubata ndiani uye kuti akadini, kuti mutadzi.”
40  Asi achipindura, Jesu akati kwaari: “Simoni, pane zvandiri kuda kutaura newe.” Iye akati: “Mudzidzisi, taurai henyu!”
41  “Varume vaviri vakanga vaine chikwereti nomumwe mukweretesi; mumwe aiva nechikwereti chemadhinari mazana mashanu, asi mumwe wacho makumi mashanu.
42  Pavakashaya chinhu chokuripa nacho, akavakanganwira vose nomwoyo wose. Naizvozvo, ndiani wavo achamuda zvakanyanya?”
43  Achipindura, Simoni akati: “Ndinofunga kuti ndouya ane zvizhinji zvaakakanganwirwa nomwoyo wose.” Iye akati kwaari: “Wafunga zvakarurama.”
44  Naizvozvo akatendeukira kumukadzi wacho, akati kuna Simoni: “Unoona mukadzi uyu here? Ini ndapinda mumba mako; iwe hauna kundipa mvura yetsoka dzangu. Asi mukadzi uyu anyorovesa tsoka dzangu nemisodzi yake, akadzipukuta nebvudzi rake.
45  Hauna kunditsvoda; asi mukadzi uyu, kubvira paawa yandapinda muno, haana kurega kutsvoda tsoka dzangu zvinyoronyoro.
46  Hauna kuzora musoro wangu mafuta; asi mukadzi uyu azora tsoka dzangu mafuta anonhuhwirira.
47  Nokuda kwaizvozvi, ndinokuudza kuti, kunyange zvazvo zvivi zvake zviri zvizhinji, zvakanganwirwa, nokuti aratidza rudo zvikuru; asi iye anokanganwirwa zvishoma, anoratidza rudo zvishoma.”
48  Iye akabva ati kumukadzi wacho: “Zvivi zvako zvakanganwirwa.”
49  Vaya vakanga vakatsenhama naye patafura vakatanga kuti mumwoyo mavo: “Munhu uyu ndiani anotokanganwira zvivi?”
50  Asi iye akati kumukadzi wacho: “Kutenda kwako kwakuponesa; enda hako norugare.”
23  Naizvozvo vose zvavo, vari vazhinji kudaro vakasimuka, vakaenda naye kuna Pirato.
2  Vakabva vatanga kumupomera, vachiti: “Takawana munhu uyu achitsausa rudzi rwedu, achirambidza kutera mitero kuna Kesari uye achiti iye ndiye Kristu mambo.”
3  Zvino Pirato akamubvunza mubvunzo wokuti: “Ndiwe mambo wevaJudha here?” Achipindura, iye akati kwaari: “Iwe ndiwe uri kuzvitaura.”
4  Pirato akabva ati kuvapristi vakuru nemapoka acho evanhu: “Handiwani mhosva pamunhu uyu.”
5  Asi ivo vakatanga kuomerera, vachiti: “Anonyonganisa vanhu nokudzidzisa muJudhiya mose, achitotangira kuGarireya kusvika kuno.”
6  Paakanzwa izvozvo, Pirato akabvunza kana munhu wacho akanga ari muGarireya,
7  uye, pashure pokunge awana kuti akanga ari wenharaunda yaitongwa naHerodhi, akamutumira kuna Herodhi, uyowo akanga ari muJerusarema mazuva aya.
8  Herodhi paakaona Jesu akafara kwazvo, nokuti kwenguva refu akanga ave achida kumuona nokuti akanga anzwa nezvake, uye akanga achitarisira kumuona achiita chiratidzo chakati.
9  Zvino akatanga kumubvunza mibvunzo mizhinji kwazvo; asi iye haana kumupindura.
10  Zvisinei, vapristi vakuru nevanyori vakaramba vachisimuka, vachimupomera zvakasimba.
11  Herodhi pamwe chete nevarwi vake vaiva varindi vakabva vamuzvidza, uye akamuseka achimupfekedza nguo refu inopenya, akamudzorera kuna Pirato.
12  Pazuva iroro chairo Herodhi naPirato vakabva vava shamwari; nokuti izvi zvisati zvaitika vaimbovengana.
13  Pirato akabva aunganidza vapristi vakuru nevatongi nevanhu,
14  akati kwavari: “Mauya nomurume uyu kwandiri muchiti munhu anoita kuti vanhu vamukire, tarirai! ini ndamuongorora pamberi penyu asi pamunhu uyu handina kuwana chikonzero chezvamuri kumupomera.
15  Chokwadi, kunyange naHerodhi haanawo, nokuti amudzosa kwatiri; uye tarirai! hapana chaakaita chakakodzera rufu.
16  Naizvozvo ndichamuranga ndomusunungura.”
17  ——
18  Asi vanhu vacho vose vari vazhinji kudaro vakashevedzera, vachiti: “Uyu mubvisei, asi tisunungurirei Bharabhasi!”
19  (Murume akanga akandwa mujeri nokuda kwokumukira kwakanga kuchiitika muguta uye nokuda kwokuponda.)
20  Pirato akashevedzerazve kwavari, nokuti akanga achida kusunungura Jesu.
21  Ivo vakabva vatanga kushevedzera, vachiti: “Murovererei! Murovererei!”
22  Kechitatu akati kwavari: “Nemhosva yei, munhu uyu akatadzei? Hapana chandawana maari chakakodzera rufu; naizvozvo ndichamuranga ndomusunungura.”
23  Vakabva vatanga kusimbisa nemanzwi makuru, vachirayira kuti arovererwe; uye manzwi avo akatanga kukunda.
24  Naizvozvo Pirato akatonga kuti chikumbiro chavo chiitwe:
25  akasunungura murume akanga akandwa mujeri nokuda kwokumukira nokuponda uye wavakanga vachida, asi akavapa Jesu sezvavaida.
26  Zvino pavaienda naye, vakabata Simoni, mumwe munhu wokuKurini, achibva kumaruwa, vakamutakurisa danda rokutambudzikira kuti aritakure ari shure kwaJesu.
27  Asi akanga achiteverwa nevanhu vazhinjizhinji nevakadzi vairamba vachizvirova nemhaka yeshungu vachimuchema.
28  Jesu akatendeukira kuvakadzi vacho, akati: “Vanasikana veJerusarema, regai kundichema. Asi, zvichemei imi nevana venyu;
29  nokuti, tarirai! mazuva ari kuuya ayo vanhu vachati, ‘Vanofara vakadzi vasingabereki, uye zvibereko zvisina kubereka nemazamu asina kuyamwisa!’
30  Vachabva vatanga kuti kumakomo, ‘Tiwirei!’ uye kuzvikomo, ‘Tifukidzei!’
31  Nokuti kana vachiita zvinhu izvi muti uchiri munyoro, chii chichaitika kana waoma?”
32  Asi vamwe varume vaviri, vanhu vaiita zvakaipa, vakanga vachiendeswawo kuti vanourayiwa pamwe chete naye.
33  Pavakasvika panzvimbo inonzi Dehenya, vakamuroverera ipapo pamwe chete nevanhu vacho vaiita zvakaipa, mumwe kurudyi rwake uye mumwe kuruboshwe rwake.
34  [[Asi Jesu akanga achiti: “Baba, vakanganwirei, nokuti havazivi zvavari kuita.”]] Uyezve, vakakanda mijenya kuti vagovane nguo dzake.
35  Vanhu vakamira vachitarira. Asi vatongi vakanga vachimuseka, vachiti: “Akaponesa vamwe; ngaazviponese, kana uyu ari iye Kristu waMwari, Akasarudzwa.”
36  Kunyange varwi vakamuseka, vachiuya pedyo vachimupa waini yakashapa,
37  vachiti: “Kana uri mambo wevaJudha, zviponese.”
38  Pamusoro pake paivawo nechikwangwani chaiva nemashoko akanyorwa, aiti: “Uyu ndiye mambo wevaJudha.”
39  Asi mumwe wevanhu vaiita zvakaipa akanga akaturikwa akatanga kumutuka achiti: “Hausi iwe Kristu here? Zviponese iwe nesuwo.”
40  Achipindura, mumwe wacho akamutsiura, akati: “Haumbotyi Mwari here, zvino zvawava pakutongwa kwakafanana?
41  Chokwadi, isu zvakatikodzera, nokuti tiri kugamuchira zvakakwana zvakatikodzera nokuda kwezvinhu zvatakaita; asi murume uyu hapana chaakaita chisina kukodzera.”
42  Zvino akati: “Jesu, mundiyeukewo kana mapinda muumambo hwenyu.”
43  Iye akati kwaari: “Chokwadi ndinokuudza nhasi, Uchava neni muParadhiso.”
44  Zvino yakanga yava inenge awa yechitanhatu, asi rima rakavapo pamusoro penyika yose kusvikira paawa yechipfumbamwe,
45  nokuti chiedza chezuva chakadzima; keteni renzvimbo tsvene rakabva rabvaruka nepakati.
46  Jesu akashevedzera nenzwi guru, akati: “Baba, ndinoisa simba rangu roupenyu mumaoko enyu.” Paakanga ataura izvi, akafa.
47  Nokuti akanga aona zvakanga zvaitika, mukuru weuto akatanga kukudza Mwari, achiti: “Chokwadi murume uyu anga akarurama.”
48  Zvino mapoka ose evanhu akanga aungana nokuda kwechishamiso ichi, paakaona zvinhu zvakanga zvaitika, akatanga kudzokera, achirova zvipfuva zvawo.
49  Zvakare, vose vaya vaimuziva vakanga vamire kure zvishoma. Uyewo vakadzi, vaya vakanga vamutevera vari pamwe chete kubva kuGarireya, vakanga vakamira vachiona zvinhu izvi.
50  Uye tarira! mumwe murume ainzi Josefa, akanga ari nhengo yeDare, murume akanga akanaka uye akarurama—
51  murume uyu akanga asina kutsigirana nokurangana kwavo uye nokuita kwavo—aibva kuArimatiya, guta revaJudhiya, uye akanga akamirira umambo hwaMwari;
52  murume uyu akaenda kuna Pirato, akakumbira mutumbi waJesu.
53  Akauburutsa, akauputira nomucheka werineni yakanaka kwazvo, akamuradzika muguva rakanga rakacherwa padombo, makanga musati mamboradzikwa munhu.
54  Zvino rakanga riri zuva roKugadzirira, uye chiedza chemanheru chesabata chakanga chava kuswedera.
55  Asi vakadzi, vakanga vabva naye kuGarireya, vakatevera, vakatarira guva racho uye kuti muviri wake wakanga waradzikwa sei;
56  uye vakadzokera kunogadzirira zvinonhuhwirira nemafuta anonhuhwirira. Asi, chokwadi, vakazorora pasabata maererano nomurayiro wacho.
22  Zvino mutambo wemakeke asina kuviriswa, wainzi Paseka, wakanga uchiswedera pedyo.
2  Uyewo, vapristi vakuru nevanyori vakanga vachitsvaka nzira inobudirira yokuti vamuuraye, nokuti vaitya vanhu.
3  Asi Satani akapinda muna Judhasi, uya ainzi Iskariyoti, akanga ari mumwe wevane gumi nevaviri;
4  uye akaenda, akataura nevapristi vakuru nevakuru vakuru vetemberi pamusoro penzira inobudirira yokumutengesa nayo kwavari.
5  Ivo vakafara, vakabvuma kumupa mari yesirivha.
6  Naizvozvo akabvuma, akatanga kutsvaka mukana wakanaka wokumutengesa kwavari pasina boka revanhu.
7  Zvino zuva remakeke asina kuviriswa rakasvika, paifanira kubayirwa chibayiro chepaseka;
8  uye iye akatuma Petro naJohani, achiti: “Endai munotigadzirira paseka kuti tidye.”
9  Ivo vakati kwaari: “Munoda kuti tinoigadzirira kupi?”
10  Iye akati kwavari: “Tarirai! Pamunopinda muguta muchasangana nomurume akatakura chirongo chemvura. Muteverei mumba maanopinda.
11  Zvino muti kumuridzi wemba, ‘Mudzidzisi ati kwauri: “Imba yevaeni iri kupi mandingadyira paseka nevadzidzi vangu?”’
12  Murume iyeye achakuratidzai imba huru yepamusoro yakashongedzerwa. Igadzirirei imomo.”
13  Naizvozvo ivo vakaenda, vakazviwana zvakangoita sezvaakanga avataurira, vakagadzirira paseka yacho.
14  Pakupedzisira pakasvika awa yacho, akatsenhama patafura, nevaapostora vaakanga ainavo.
15  Zvino akati kwavari: “Ndanga ndichida kwazvo kudya paseka iyi nemi ndisati ndatambura;
16  nokuti ndinokuudzai kuti, Handizoidyizve kusvikira zvazadzika muumambo hwaMwari.”
17  Achigamuchira kapu, akaonga, akati: “Itorei muipfuudze kune mumwe nomumwe pakati penyu;
18  nokuti ndinokuudzai kuti, Kubvira zvino handichanwi zvakare zvibereko zvomuzambiringa kusvikira umambo hwaMwari hwasvika.”
19  Akatorawo chingwa, akaonga, akachimedura, akavapa, achiti: “Ichi chinomirira muviri wangu uchapiwa nokuda kwenyu. Rambai muchiita izvi muchindiyeuka.”
20  Akatorawo kapu sezvaakanga amboita vapedza kudya kwemanheru, achiti: “Kapu iyi inomirira sungano itsva muropa rangu, ramuchadururirwa.
21  “Asi tarirai! ruoko rwomutengesi wangu runeni patafura.
22  Nokuti Mwanakomana womunhu ari kuenda maererano nezvakatarwa; asi kunyange zvakadaro, ane nhamo munhu iyeye anomutengesa!”
23  Naizvozvo vakatanga kutaurirana nyaya yokuti chokwadi ndiani wavo akanga ava kuda kuita izvi.
24  Zvisinei, pakavawo nenharo huru pakati pavo pamusoro pokuti ndiani wavo aiita somukuru pane vose.
25  Asi iye akati kwavari: “Madzimambo emamwe marudzi anozviita madzishe paari, uye vaya vane simba pamusoro pawo vanonzi Vabatsiri.
26  Zvisinei, imi hamufaniri kuva vakadaro. Asi mukuru pakati penyu ngaave somuduku pane vose, uye anoita somukuru souya anoshumira.
27  Nokuti mukuru ndiani, akatsenhama patafura kana uya ari kushumira? Haasi iye akatsenhama patafura here? Asi ini ndiri pakati penyu souya ari kushumira.
28  “Zvisinei, imi ndimi makaramba muneni mumiedzo yangu;
29  uye ndinoita sungano nemi, sokuita sungano youmambo neni kwakaita Baba vangu,
30  kuti mudye nokunwa patafura yangu muumambo hwangu, mugare pazvigaro zvoumambo kuti mutonge madzinza ane gumi nemaviri aIsraeri.
31  “Simoni, Simoni, tarira! Satani akarayira kuti ave nemi akuzungurei segorosi.
32  Asi ndakakutetererera kuti kutenda kwako kurege kupera; uye iwe, kana wangodzoka, simbisa hama dzako.”
33  Iye akabva ati kwaari: “Ishe, ndakagadzirira kuenda nemi mujeri nomurufu.”
34  Asi iye akati: “Petro, ndinokuudza kuti, Jongwe harizoriri nhasi kusvikira waramba katatu kuti unondiziva.”
35  Akatiwo kwavari: “Pandakakutumai musina chikwama nehomwe yezvokudya nehwashu, pane chamakashayiwa here?” Ivo vakati: “Aiwa!”
36  Akabva ati kwavari: “Asi zvino ane chikwama ngaachitore, uyewo ngaatore homwe yezvokudya; uye uya asina bakatwa ngaatengese nguo yake yokunze aritenge.
37  Nokuti ndinokuudzai kuti izvi zvakanyorwa zvinofanira kuitika kwandiri, zvokuti, ‘Akaverengwa pamwe chete nevasingateereri mutemo.’ Nokuti icho chine chokuita neni chiri kuitika.”
38  Ivo vakabva vati: “Ishe, tarirai! heano mapakatwa maviri.” Iye akati kwavari: “Iwaya akwana.”
39  Paakabuda, akaenda kuGomo reMiorivhi sezvaaigara achiita; uye vadzidzi vakamuteverawo.
40  Vasvika panzvimbo yacho akati kwavari: “Rambai muchinyengetera, kuti murege kupinda mumuedzo.”
41  Zvino iye akabva pavaiva akaenda kure navo kunenge kunosvika dombo rikakandwa, akapfugama, akatanga kunyengetera,
42  achiti: “Baba, kana muchida, bvisai kapu iyi kwandiri. Kunyange zvakadaro, kuda kwangu ngakurege kuitwa, asi kwenyu.”
43  Ngirozi yakabva kudenga yakabva yazviratidza kwaari, ikamusimbisa.
44  Asi achirwadziwa akaramba achinyengetera nomwoyo wose; uye ziya rake rakava semadonhwe eropa richidonhera pasi.
45  Akasimuka kubva paainyengetera, akaenda kwaiva nevadzidzi, akavaona vachitsimwaira nokuda kweshungu;
46  uye akati kwavari: “Muri kurarirei? Mukai murambe muchinyengetera, kuti murege kupinda mumuedzo.”
47  Achiri kutaura, tarira! kwaiva neboka revanhu, uye murume ainzi Judhasi, mumwe wevane gumi nevaviri, akanga achivatungamirira; uye akaswedera kuna Jesu kuti amutsvode.
48  Asi Jesu akati kwaari: “Judhasi, unotengesa Mwanakomana womunhu nokutsvoda here?”
49  Vaya vaiva pedyo naye pavakaona zvakanga zvichizoitika, vakati: “Ishe, totema nemapakatwa here?”
50  Mumwe wavo akatotema muranda womupristi mukuru akabvisa nzeve yake yokurudyi.
51  Asi achipindura, Jesu akati: “Ngazvigumire ipapa.” Akabata nzeve yacho, akamuporesa.
52  Jesu akabva ati kuvapristi vakuru nevakuru vakuru vetemberi nevarume vakuru vakanga vamuvinga ikoko: “Mauya nemapakatwa netsvimbo semuri kurwisana negororo here?
53  Pandaiva nemi mutemberi zuva nezuva hamuna kunditambanudzira maoko enyu. Asi ino iawa yenyu nesimba rerima.”
54  Vakabva vamusunga, vakaenda naye, vakapinda naye mumba momupristi mukuru; asi Petro akanga achitevera ari nechokure zvishoma.
55  Pavakabatidza moto pakati pechivanze uye vakagara pamwe chete, Petro akanga agere pakati pavo.
56  Asi mumwe mushandikadzi akamuona agere pamoto waibvira chaizvo akanyatsomutarira, akati: “Murume uyu aivawo naye.”
57  Asi iye akaramba, achiti: “Iwe mukadzi, ini handimuzivi.”
58  Pashure penguva pfupi mumwe munhu paakamuona akati: “Newewo uri mumwe wavo.” Asi Petro akati: “Iwe murume, handisi.”
59  Zvino pashure peinenge awa, mumwe murume akatanga kuomerera kwazvo achiti: “Chokwadi murume uyuwo aiva naye; nokuti, chokwadi, iye muGarireya!”
60  Asi Petro akati: “Iwe murume, handizivi zvauri kutaura.” Pakarepo, achiri kutaura, jongwe rakabva rarira.
61  Zvino Ishe akatendeuka, akatarira Petro, Petro akabva ayeuka mashoko aIshe paakati kwaari: “Jongwe risati rarira nhasi uchandiramba katatu.”
62  Uye akabuda panze, akasvimha misodzi kwazvo.
63  Zvino varume vakanga vamusunga vakatanga kumuseka, vachimurova;
64  uye pashure pokunge vamufukidza vaimubvunza, vachiti: “Profita. Ndiani akurova?”
65  Vakataura zvimwe zvinhu zvizhinji zvokumumhura.
66  Pakupedzisira kwaedza, ungano yevarume vakuru vevanhu, vapristi vakuru nevanyori, yakaungana, vakaenda naye muimba yavo yeSanihedrini, vachiti:
67  “Kana uri iwe Kristu, tiudze.” Asi iye akati kwavari: “Kunyange kana ndikakuudzai, hamungambozvitendi.
68  Zvakare, kana ndikakubvunzai, hamungambopinduri.
69  Zvisinei, kubvira zvino Mwanakomana womunhu achange agere kuruoko rwaMwari rworudyi rune simba.”
70  Vose vakabva vati: “Saka, uri Mwanakomana waMwari here?” Iye akati kwavari: “Imimi ndimi muri kutaura kuti ndini.”
71  Ivo vakati: “Tichadireizve humwe uchapupu? Nokuti isu tazvinzwira kubva mumuromo make.”
6  Zvino nomusi wesabata akanga achipfuura hake nomuminda yezviyo, vadzidzi vake vakanga vachitanha uye vachidya hura dzezviyo, vachidzipukuta nemaoko avo.
2  Vamwe vevaFarisi vakati: “Muri kuitirei zvisingabvumirwi nomutemo pasabata?”
3  Asi achipindura, Jesu akati kwavari: “Hamuna kumboverenga here zvakaitwa naDhavhidhi apo iye nevarume vaaiva navo vakanzwa nzara?
4  Mapindiro aakaita muimba yaMwari, akagamuchira zvingwa zvokuratidzira, akadya, akapa zvimwe varume vaaiva navo, zvisingabvumirwi nomutemo kuti zvidyiwe chero nomunhu upi zvake kunze kwevapristi chete?”
5  Zvino akaenderera mberi achiti kwavari: “Mwanakomana womunhu ndiye Ishe wesabata.”
6  Pane rimwe sabata akapinda musinagogi, akatanga kudzidzisa. Makanga muine mumwe murume akanga aine ruoko rworudyi rwakakokonyara.
7  Vanyori nevaFarisi vakanga vakanyatsomutarira kuti vaone kana aizorapa pasabata, kuti vawane nzira yakati yokumupomera.
8  Zvisinei, iye aiziva kufunga kwavo, asi akati kumurume aiva noruoko rwakakokonyara: “Simuka umire pakati.” Iye akasimuka akamira.
9  Jesu akabva ati kwavari: “Ndinokubvunzai, Zvinobvumirwa nomutemo here kuita zvakanaka kana kuita zvinokuvadza pasabata, kuponesa kana kuparadza mweya?”
10  Pashure pokunge atarira-tarira kwavari vose, akati kumurume wacho: “Tambanudza ruoko rwako.” Iye akaita saizvozvo, ruoko rwake rukaporeswa.
11  Asi vakapenga kwazvo, vakatanga kutaurirana pamusoro pezvavangaita Jesu.
12  Nemazuva aya iye akaenda mugomo kunonyengetera, akaramba achinyengetera kuna Mwari usiku hwose.
13  Asi pakwakaedza, akashevedza vadzidzi vake, akasarudza vane gumi nevaviri pakati pavo, vaakatumidzawo kuti “vaapostora”:
14  Simoni, waakatumidzawo kuti Petro, naAndreya munun’una wake, naJakobho naJohani, naFiripi naBhatoromeyo,
15  naMateu naTomasi, naJakobho mwanakomana waArifiyosi, naSimoni anonzi “mushingairi,”
16  naJudhasi mwanakomana waJakobho, naJudhasi Iskariyoti, uya akazova mutengesi.
17  Zvino akaburuka navo, akamira panzvimbo yakati sandara, ipapo pakanga paine boka guru revadzidzi vake, nevanhu vazhinjizhinji vaibva muJudhiya mose neJerusarema nenyika iri pedyo negungwa yeTire neSidhoni, vakauya kuzomunzwa ndokuporeswa zvirwere zvavo.
18  Kunyange vaya vainetswa nemidzimu isina kuchena vakarapwa.
19  Boka rose revanhu raitsvaka kumubata, nokuti simba rakanga richibuda maari richivaporesa vose.
20  Zvino akatarira vadzidzi vake, akatanga kuti: “Munofara imi varombo, nokuti umambo hwaMwari ndohwenyu.
21  “Munofara imi munonzwa nzara iye zvino, nokuti muchaguta. “Munofara imi munosvimha misodzi iye zvino, nokuti muchaseka.
22  “Munofara imi pose pamunovengwa nevanhu, uye pose pavanokusiyai nokukuzvidzai vachirasa zita renyu semakaipa nokuda kwoMwanakomana womunhu.
23  Farai pazuva iroro musvetuke, nokuti, tarirai! mubayiro wenyu mukuru kudenga, nokuti izvozvo ndizvo zvinhu zvaigara zvichiitwa nemadzibaba avo kuvaprofita.
24  “Asi mune nhamo imi vapfumi, nokuti muri kuwana kunyaradzwa kwenyu zvakakwana.
25  “Mune nhamo imi makaguta iye zvino, nokuti muchava nenzara. “Mune nhamo, imi munoseka iye zvino, nokuti muchachema nokusvimha misodzi.
26  “Mune nhamo, pose apo vanhu vose vanotaura zvakanaka nezvenyu, nokuti zvinhu zvakadai ndizvo zvakaita madzitateguru avo kuvaprofita venhema.
27  “Asi ini ndinoti kwamuri imi makateerera, Rambai muchida vavengi venyu, muchiitira zvakanaka vaya vanokuvengai,
28  muchikomborera vaya vanokutukai, muchinyengeterera vaya vanokuzvidzai.
29  Anokurova padama rimwe, mupewo rimwe racho; uye anokutorera nguo yako yokunze, usamunyima kunyange nguo yomukati.
30  Ipa munhu wose anokukumbira, uye kune uya anokutorera zvinhu zvako usakumbira kuti zvidzorerwe.
31  “Uyewo, zvamunoda kuti vanhu vakuitirei, vaitireiwo saizvozvo.
32  “Zvino kana muchida vaya vanokudai, zvinokupai kukudzwa kwei? Nokuti kunyange vatadzi vanoda vaya vanovada.
33  Kana muchiitira zvakanaka vaya vanokuitirai zvakanaka, chokwadi zvinokupai kukudzwa kwei? Kunyange vatadzi vanoitawo izvozvo.
34  Uyewo, kana mukakweretesa vaya vamunotarisira kugamuchirawo kubva kwavari musingawani mubereko, zvinokupai kukudzwa kwei? Kunyange vatadzi vanokweretesa vatadzi vasingawani mubereko kuti vadzorerwewo izvozvo.
35  Asi, rambai muchida vavengi venyu nokuita zvakanaka nokukweretesa musingawani mubereko, musingatarisiri kudzorerwa chimwe chinhu; mubayiro wenyu uchava mukuru, uye muchava vanakomana voWokumusorosoro, nokuti iye ane mutsa kune vasingaongi nevakaipa.
36  Rambai muchiva nengoni, sezvo Baba venyu vaine ngoni.
37  “Uyezve, regai kutonga, uye hamuzombotongwiwo; uye regai kupa mhosva, uye hamuzombopiwiwo mhosva. Rambai muchisunungura, uye muchasunungurwawo.
38  Garai muchipa, uye vanhu vachakupaiwo. Vachadurura chiyero chakanaka muhomwe inovapo kana nguo yenyu yapetwa, chakatsindirwa, chakazunguzirwa uye chinofashukira. Nokuti nechiyereso chamuri kuyera nacho, vachakuyereraiwo nacho.”
39  Zvino akavaudzawo mufananidzo, achiti: “Bofu ringagona kutungamirira bofu here? Ose ari maviri haangawiri mugomba here?
40  Mudzidzi haapfuuri mudzidzisi wake, asi munhu wose anonyatsorayiridzwa achafanana nomudzidzisi wake.
41  Saka unotarisirei kabanzu kari muziso rehama yako, asi usingaoni danda riri muziso rako?
42  Ungati sei kuhama yako, ‘Hama, rega ndibvise kabanzu kari muziso rako,’ asi iwe usingatariri danda riri muziso rako iro? Munyengeri! Tanga wabvisa danda riri muziso rako, ipapo uchanyatsoona mabvisiro aungaita kabanzu kari muziso rehama yako.
43  “Nokuti hapana muti wakanaka unobereka chibereko chakaora; zvakare hapana muti wakaora unobereka chibereko chakanaka.
44  Nokuti muti mumwe nomumwe unozivikanwa nechibereko chawo. Somuenzaniso, vanhu havatanhi maonde paminzwa, uyewo havacheki mazambiringa pagwenzi reminzwa.
45  Munhu akanaka anobudisa zvakanaka papfuma yakanaka yomwoyo wake, asi munhu akaipa anobudisa zvakaipa papfuma yake yakaipa; nokuti muromo wake unotaura zvinobva pazvizhinji zviri mumwoyo.
46  “Zvino, nei muchinditi ‘Ishe! Ishe!’ asi musingaiti zvinhu zvandinotaura?
47  Munhu wose anouya kwandiri, onzwa mashoko angu, oaita, ndichakuratidzai kuti akafanana naani:
48  Akafanana nomunhu aivaka imba, akachera, akadzika pasi chaipo, akaisa nheyo padombo guru. Naizvozvo, pakauya mafashamo, rwizi rwakarovera nesimba paimba iyoyo, asi rwakanga rusina kusimba zvokuizunungusa, nokuti yakanga yakanyatsovakwa.
49  Asi, uya anonzwa mashoko angu, orega kuaita, akafanana nomunhu akavakira imba yake paivhu pasina nheyo. Rwizi rwakarovera nesimba pairi, ikabva yangoputsika, uye imba iyoyo yakaparara zvachose.”
21  Zvino paakatarira akaona vapfumi vachidonhedzera zvipo zvavo mumidziyo yokuisa mari.
2  Akabva aona imwe chirikadzi yaishayiwa ichidonhedzera imomo tumari tuviri twaisambokosha,
3  uye akati: “Chokwadi ndinokuudzai kuti, Chirikadzi iyi, kunyange iri murombo, yadonhedzera kupfuura zvavaita vose.
4  Nokuti ava vose vadonhedzera zvipo vachibvisa pamari yavo yakasara, asi mukadzi uyu adonhedzera achibvisa pakushayiwa kwake zvose zvokurarama nazvo zvaanga ainazvo.”
5  Gare gare, vamwe zvavakanga vachitaura pamusoro petemberi, kuti yakanga yakashongedzwa sei nematombo akanaka kwazvo uye nezvinhu zvakatsaurirwa,
6  iye akati: “Kana zviri zvinhu izvi zvamuri kuona, mazuva achauya pasingazosiyiwi pano dombo riri pamusoro perimwe dombo risingakoromorwi.”
7  Vakabva vamubvunza, vachiti: “Mudzidzisi, chokwadi zvinhu izvi zvichaitika rini, uye chii chichava chiratidzo zvinhu izvi pazvinofanira kuitika?”
8  Iye akati: “Chenjerai kuti hamutsauswi; nokuti vazhinji vachauya nezita rangu, vachiti, ‘Ndini iye,’ uye, ‘Nguva yakakodzera yaswedera.’ Musavatevera.
9  Uyezve, pamunonzwa nezvehondo nenyonganyonga, musatya. Nokuti zvinhu izvi zvinofanira kutanga zvaitika, asi kuguma hakuitiki pakarepo.”
10  Akabva ati kwavari: “Rudzi ruchamukira rudzi, noumambo huchamukira umambo;
11  kuchava nokudengenyeka kwenyika kukuru, uye munzvimbo nenzvimbo muchava nematenda nokushomeka kwezvokudya; kuchava nezvinoonekwa zvinotyisa uye zviratidzo zvikuru zvichabva kudenga.
12  “Asi zvinhu izvi zvose zvisati zvaitika, vanhu vachakubatai, vokutambudzai, vachikuendesai mumasinagogi nomumajeri, muchiendeswa pamberi pemadzimambo nemagavhuna nokuda kwezita rangu.
13  Zvichakuitai kuti mupupurire.
14  Naizvozvo gadzikanai mumwoyo menyu kuti musafanodzokorora kuti muchazvidzivirira sei,
15  nokuti ndichakupai muromo nouchenjeri, husingazokwanisi kudziviswa kana kupokanidzwa nevashori venyu vose vari pamwe chete.
16  Zvakare, muchaiswa kuvatongi kunyange nevabereki nevakoma nehama neshamwari, uye vachauraya vamwe venyu;
17  uye muchavengwa nevanhu vose nokuda kwezita rangu.
18  Asi hapana kana bvudzi rimwe chete romusoro wenyu richaparara.
19  Muchawana mweya yenyu nokutsungirira kwenyu.
20  “Uyezve, pamunoona Jerusarema rakombwa nemauto akadzika misasa, panguva iyoyo zivai kuti rava kuda kuitwa dongo.
21  Panguva iyoyo vari muJudhiya ngavatange kutizira kumakomo, nevaya vari mukati maro ngavabude, uye vaya vari kumaruwa ngavarege kupinda mariri;
22  nokuti aya mazuva okururamisira, kuti zvinhu zvose zvakanyorwa zvizadzike.
23  Vane nhamo vakadzi vane pamuviri nevaya vanoyamwisa vana mumazuva iwayo! Nokuti panyika pachava nokutambudzika kukuru uye pachava nehasha pamusoro pevanhu ivava;
24  vachaparadzwa nomuromo webakatwa uye vachaendeswa kumarudzi ose vari nhapwa; uye Jerusarema richatsikwa-tsikwa nemamwe marudzi, kusvikira nguva dzakatarwa dzemamwe marudzi dzakwana.
25  “Uyewo, kuchava nezviratidzo pazuva nepamwedzi nepanyeredzi, uye kurwadziwa kwazvo kwemarudzi panyika, asingazivi nzira yokubuda nayo nokuda kwokutinhira kwegungwa nokusagadzikana kwaro,
26  vanhu vachipera simba nokutya uye nokutarisira zvinhu zvinouya pamusoro penyika inogarwa; nokuti masimba okudenga achazununguswa.
27  Panguva iyoyo vachaona Mwanakomana womunhu achiuya ari mugore aine simba nokubwinya kukuru.
28  Asi panotanga kuitika zvinhu izvi, mirai muti twasu, musimudze misoro yenyu, nokuti kununurwa kwenyu kuri kuswedera pedyo.”
29  Naizvozvo akavaudza mufananidzo, achiti: “Cherechedzai muonde nemimwe miti yose:
30  Kana yava kutotungira, pamunoicherechedza munoziva kuti zvino zhizha rava pedyo.
31  Saizvozvo nemiwo, pamunoona zvinhu izvi zvichiitika, zivai kuti umambo hwaMwari hwava pedyo.
32  Chokwadi ndinoti kwamuri, Chizvarwa chino hachizombopfuuri kusvikira zvinhu zvose zvaitika.
33  Denga nenyika zvichapfuura, asi mashoko angu haazombopfuuri.
34  “Asi zvichenjererei kuti mwoyo yenyu irege kumboremerwa nokudyisa nokunwisa nokuzvidya mwoyo nezvinhu zvoupenyu, uye zuva iroro rikangoerekana rakusvikirai pakarepo
35  seriva. Nokuti richauya pane vaya vose vanogara pamusoro penyika yose.
36  Saka rambai makamuka, muchigara muchiteterera kuti mugone kupukunyuka zvinhu zvose izvi zvinofanira kuitika, uye kumira pamberi poMwanakomana womunhu.”
37  Naizvozvo masikati iye ainge achidzidzisa mutemberi, asi usiku aibuda achinogara kugomo rainzi Gomo reMiorivhi.
38  Vanhu vose vaiuya kwaari mangwanani-ngwanani mutemberi kuzomunzwa.
13  Panguva iyoyo chaiyo paiva nevamwe vakanga varipo vakamuudza pamusoro pevaGarireya vaiva neropa rakanga rasanganiswa nezvibayiro zvavo naPirato.
2  Naizvozvo achipindura, iye akati kwavari: “Munofunga kuti vaGarireya ava vakanzi vaiva vatadzi kupfuura vamwe vaGarireya vose nokuti vakatambura zvinhu izvi here?
3  Chokwadi, ndinokuudzai kuti aiwa; asi, kana mukasapfidza, imi mose muchaparadzwa saizvozvowo.
4  Kana kuti vaya vane gumi nevasere vakawirwa neshongwe yeSiroami, ichibva yavauraya, munofunga kuti vakanzi vaiva nemhosva huru here kupfuura vamwe vanhu vose vaigara muJerusarema?
5  Chokwadi ndinokuudzai kuti aiwa; asi, kana mukasapfidza, imi mose muchaparadzwa saizvozvowo.”
6  Akabva ataura mufananidzo uyu: “Mumwe munhu akanga aine muonde wakadyarwa mumunda wake wemizambiringa, uye akauya achitsvaka zvibereko pauri, asi akashayiwa.
7  Akabva ati kumutarisiri wemizambiringa, ‘Tarira atova makore matatu andauya ndichitsvaka zvibereko pamuonde uyu, asi hapana andawana. Uteme! Chokwadi iwo unoramba uchitambisirei ivhu?’
8  Achipindura, iye akati kwaari, ‘Tenzi, uregei gore rinowo, kusvikira ndautimbira nokuisa mupfudze;
9  zvino kana ukabereka zvibereko munguva yemberi, zvakanaka; asi kana ukarega, muchautema henyu.’”
10  Zvino akanga achidzidzisa mune rimwe remasinagogi pasabata.
11  Uye tarira! kwaiva nomumwe mukadzi akanga aine mudzimu wokushayiwa simba kwemakore gumi nemasere, uye akanga akakokonyara kwazvo asingagoni kana nokumbozvitwasanudza.
12  Paakamuona, Jesu akataura naye, akati kwaari: “Iwe mukadzi, wasunungurwa pakushayiwa kwako simba.”
13  Akaisa maoko ake paari; uye akabva atwasanuka, akatanga kukudza Mwari.
14  Asi mukuru aitungamirira sinagogi, atsamwa nokuti Jesu akanga arapa pasabata, akatanga kuti kuboka revanhu: “Pane mazuva matanhatu anofanira kuitwa basa; naizvozvo, uyai murapwe ipapo, kwete pazuva resabata.”
15  Zvisinei, Ishe akamupindura, akati: “Vanyengeri, mumwe nomumwe wenyu haasununguri nzombe yake pasabata kana mbongoro yake mudanga oenda nayo kunoinwisa mvura here?
16  Zvanga zvisina kukodzera here, kuti mukadzi uyu, mwanasikana waAbrahamu, uyo Satani ave akasunga, tarirai! kwemakore gumi nemasere, asunungurwe muusungwa uhwu pazuva resabata?”
17  Zvino paakataura zvinhu izvi, vose vaimushora vakatanga kunyara; asi boka rose revanhu rakatanga kufara pamusoro pezvinhu zvose zvakanaka kwazvo zvaakaita.
18  Naizvozvo akati: “Umambo hwaMwari hwakafanana nei, uye ndichahuenzanisa nechii?
19  Hwakafanana netsanga yemasitadhi yakatorwa nomunhu, akaiisa mumunda wake, uye yakakura, ikava muti, shiri dzokudenga dzikagara mumapazi awo.”
20  Akatizve: “Umambo hwaMwari ndichahuenzanisa nei?
21  Hwakafanana nembiriso, yakatorwa nomumwe mukadzi, akaisanganisa nezviyero zvikuru zvitatu zvefurawa kusvikira mukanyiwa wose waviriswa.”
22  Iye akafamba muguta neguta uye mumusha nomusha, achidzidzisa, achipfuurira norwendo rwake rwokuJerusarema.
23  Zvino mumwe murume akati kwaari: “Ishe, vaya vachaponeswa vashoma here?” Iye akati kwavari:
24  “Shandai nesimba kuti mupinde nesuo rakamanikana, nokuti ndinokuudzai kuti vazhinji vachatsvaka kupinda asi havazokwanisi,
25  kana muridzi wemba angosimuka, akakiya suo, uye motanga kumira kunze muchigogodza pasuo, muchiti, ‘Changamire, tivhurireiwo.’ Asi iye, achikupindurai, achati, ‘Handizivi kwamunobva.’
26  Zvino muchatanga kuti, ‘Taidya nokunwa pamberi penyu, uye maidzidzisa mumigwagwa yedu yakafara.’
27  Asi iye achataura, oti kwamuri, ‘Handizivi kwamunobva. Ibvai kwandiri, imi mose vanoita zvisina kururama!’
28  Ipapo ndipo pamuchasvimha misodzi muri nokugeda-geda mazino enyu, pamuchaona Abrahamu naIsaka naJakobho nevaprofita vose vari muumambo hwaMwari, asi imi makandwa kunze.
29  Uyezve, vanhu vachabva kumativi okumabvazuva nokumavirira, uye kuchamhembe nokumaodzanyemba, uye vachatsenhama patafura muumambo hwaMwari.
30  Uye tarirai! kune vaya vokupedzisira vachava vokutanga, uye kune vaya vokutanga vachava vokupedzisira.”
31  Muawa iyoyo chaiyo vamwe vaFarisi vakauya, vachiti kwaari: “Buda pano ubve waenda, nokuti Herodhi anoda kukuuraya.”
32  Zvino iye akati kwavari: “Endai munoudza gava iroro kuti, ‘Tarira! ndiri kubudisa madhimoni nokurapa nhasi namangwana, uye pazuva rechitatu ndinenge ndapedza.’
33  Zvisinei, ndinofanira kuenda nhasi namangwana nokuswera mangwana, nokuti hazvitenderwi kuti muprofita aparadzirwe kunze kweJerusarema.
34  Jerusarema, Jerusarema, muurayi wevaprofita neanotema nematombo vaya vakatumwa kwaari—ndaida kazhinji sei kuunganidza vana vako sokuunganidza kunoita nhunzvi nhiyo dzayo pasi pemapapiro ayo, asi imi hamuna kuzvida!
35  Tarirai! Maramwirwa imba yenyu. Ndinokuudzai, Hamuchazombondioni kusvikira mati, ‘Akakomborerwa iye anouya muzita raJehovha!’”
14  Zvino panguva yaakapinda muimba yomumwe wevatongi vevaFarisi pasabata kuti adye zvokudya, vakanga vakanyatsomutarira.
2  Uye tarira! pamberi pake pakanga paine mumwe murume aiva norukandwe.
3  Naizvozvo Jesu akataura nevaya vaiziva Mutemo kwazvo nevaFarisi, achiti: “Zvinobvumirwa here nomutemo kurapa pasabata kana kuti kwete?”
4  Asi vakaramba vakanyarara. Naizvozvo akabata murume wacho, akamuporesa, akaita kuti aende.
5  Akati kwavari: “Ndiani wenyu, anoti kana mwanakomana wake kana nzombe ikawira mutsime, asingabvi amubudisa nezuva resabata?”
6  Havana kukwanisa kumupindura pazvinhu izvi.
7  Akabva ataurira vanhu vakanga vakokwa mufananidzo, zvaakacherechedza kuzvisarudzira kwavaiita nzvimbo dzepamusorosoro, achiti kwavari:
8  “Kana wakokwa nomumwe munhu kumutambo womuchato, usatsenhama panzvimbo yepamusorosoro. Zvimwe mumwe munhu anokudzwa kupfuura iwe angava akakokwa naye panguva iyoyo,
9  zvino iye akakukoka pamwe chete nomumwe wacho, achauya oti kwauri, ‘Rega munhu uyu agare nzvimbo yacho.’ Iwe uchabva waenda kunogara panzvimbo yakadereresa uchinyara.
10  Asi kana wakokwa, enda utsenhame panzvimbo yakadereresa, kuti kana munhu akakukoka akauya ati kwauri, ‘Shamwari, enda pakakwirira.’ Uchabva wakudzwa pamberi pevamwe vaeni vose vakakokwa pamwe chete newe.
11  Nokuti munhu wose anozvikwidziridza achaninipiswa uye uya anozvininipisa achakwidziridzwa.”
12  Zvino akazotiwo kumunhu akamukoka: “Paunogadzira kudya kwemasikati kana kudya kwemanheru, usashevedza shamwari dzako kana vanun’una vako kana hama dzako kana vavakidzani vakapfuma. Zvichida imwe nguva vangazokukokawo vachitsiva uye zvichava muripo kwauri.
13  Asi kana waita mabiko, koka varombo, mhetamakumbo, vanokamhina, mapofu;
14  uye uchafara, nokuti havana chinhu chokukuripa nacho. Nokuti ucharipwa pakumuka kwevakarurama.”
15  Paakanzwa zvinhu izvi mumwe wevakakokwa pamwe chete naye akati kwaari: “Anofara anodya zvokudya muumambo hwaMwari.”
16  Jesu akati kwaari: “Mumwe murume akanga achigadzirira kudya kwemanheru kukuru, uye akakoka vazhinji.
17  Zvino akatuma muranda wake paawa yokudya kwemanheru kunoti kune vaya vakakokwa, ‘Uyai, nokuti zvinhu zvagadzirwa zvino.’
18  Asi vose zvavo vakatanga kukumbira kuti vasavapo. Wokutanga akati kwaari, ‘Ndakatenga munda uye ndinoda kuenda kunouona; ndinokukumbira kuti, Ngaandiregererewo.’
19  Mumwe akati, ‘Ndakatenga zvipani zvishanu zvemombe uye ndiri kuenda kunodziedza; ndinokukumbira kuti, Ngaandiregererewo.’
20  Mumwezve akati, ‘Ndichangobva kuroora mudzimai saka handigoni kuuya.’
21  Naizvozvo muranda wacho akauya, akaudza tenzi wake zvinhu izvi. Muridzi wemba akashatirwa, akati kumuranda wake, ‘Kurumidza kuenda mumigwagwa yakafara nenzira dzomuguta, uunze muno varombo nemhetamakumbo nemapofu nevanokamhina.’
22  Pakupedzisira muranda wacho akati, ‘Tenzi, zvamarayira zvaitwa, asi muchine nzvimbo.’
23  Zvino tenzi akati kumuranda, ‘Buda upinde mumigwagwa nenzvimbo dzakatenderedzwa noruzhowa, uvagombedzere kuti vapinde, kuti imba yangu izare.
24  Nokuti ndinoti kwamuri, Hapana kana mumwe chete wevanhu ivavo vakanga vakakokwa acharavira kudya kwangu kwemanheru.’”
25  Zvino mapoka makuru evanhu akanga achifamba naye, uye iye akatendeuka akati kwaari:
26  “Kana munhu akauya kwandiri, akasavenga baba vake naamai nomudzimai nevana nevanun’una nehanzvadzi, chokwadi, kunyange mweya wake, haangavi mudzidzi wangu.
27  Munhu wose asiri kutakura danda rake rokutambudzikira achinditevera haagoni kuva mudzidzi wangu.
28  Somuenzaniso, ndiani wenyu anoti kana achida kuvaka shongwe asingatangi agara pasi, overenga zvinodiwa, kuti aone kana aine zvakakwana zvokuipedza nazvo?
29  Kana akasadaro, angavaka nheyo yayo asi okundikana kuipedza, uye vose vanoona vangatanga kumuseka,
30  vachiti, ‘Murume uyu akatanga kuvaka asi akakundikana kupedza.’
31  Kana kuti ndimambo upi, anoti kana achienda kunorwa nomumwe mambo, asingatangi agara pasi orangana nevamwe kana achikwanisa aine varwi zviuru gumi kurwisana nouya anouya kuzorwisana naye aine varwi zviuru makumi maviri?
32  Chokwadi, kana asingagoni kudaro, iyeye paanenge achiri kure iye anobva atuma boka revamiririri okumbira rugare.
33  Nokudaro, mungava nechokwadi chokuti, hapana nomumwe wenyu asingasiyi zvinhu zvake zvose anogona kuva mudzidzi wangu.
34  “Chokwadi, munyu wakanaka. Asi kana munyu usisavaviri, ucharungwa nei?
35  Hauna kukodzera ivhu kana mupfudze. Vanhu vanourasira kunze. Ane nzeve dzokunzwa, ngaanzwe.”
19  Iye akapinda muJeriko achipfuura hake.
2  Zvino muno maiva nomumwe murume ainzi Zakeyo; iye akanga ari mukuru mukuru wevateresi, uye akanga akapfuma.
3  Naizvozvo, akanga achida kuona kuti uyu anonzi Jesu ndiani, asi aisagona nokuda kweboka revanhu, nokuti akanga ari mupfupi.
4  Naizvozvo akafanomhanya mberi, akakwira mumuonde kuti amuone, nokuti akanga ava kuda kupfuura nenzira iyoyo.
5  Zvino Jesu paakasvika panzvimbo yacho, akatarira mudenga, akati kwaari: “Zakeyo, kurumidza kuburuka, nokuti nhasi ndinofanira kugara mumba mako.”
6  Naizvozvo akakurumidza kuburuka uye akamugamuchira nomufaro somueni.
7  Asi pavakazviona, vose vakatanga kugunun’una vachiti: “Aenda kunogara nomutadzi.”
8  Asi Zakeyo akasimuka, akati kunaShe: “Tarirai! Ishe, hafu yezvinhu zvangu, ndichapa varombo, uye zvinhu zvose zvandakabiridzira munhu ndichimupomera zvenhema ndichazvidzorera zvava zvina.”
9  Jesu akati kwaari: “Nhasi ruponeso rwauya mumba muno, nokuti naiyewo mwanakomana waAbrahamu.
10  Nokuti Mwanakomana womunhu akauya kuzotsvaka nokuzoponesa zvakarasika.”
11  Pavakanga vachiteerera zvinhu izvi, akataura mufananidzo kuwedzera pane izvi, nokuti akanga ava pedyo neJerusarema uye vakanga vachifunga kuti umambo hwaMwari hwakanga huchizongozviratidza pakarepo.
12  Naizvozvo iye akati: “Mumwe murume weimba huru akaenda kunyika iri kure kuti anowana simba roumambo ndokuzodzoka hake.
13  Achishevedza varanda vake gumi akavapa mamaina gumi, akavaudza kuti, ‘Itai bhizimisi kusvikira ndadzoka.’
14  Asi vagari vomunyika yake vaimuvenga uye vakatuma boka revamiririri kuti rimutevere, kunoti, ‘Munhu uyu hatimudi kuti ave mambo wedu.’
15  “Pakupedzisira paakadzoka awana simba roumambo, akarayira kuti varanda vaya vaakanga apa mari yesirivha vashevedzwe, kuti aone kuti vakanga vawanei pakuita bhizimisi kwavo.
16  Wokutanga akabva auya, akati, ‘Ishe, maina renyu rakawana mamwe mamaina gumi.’
17  Naizvozvo iye akati kwaari, ‘Waita zvakanaka, muranda akanaka! Nokuti wakava akatendeka pachinhu chidukuduku, iva nesimba pamusoro pemaguta gumi.’
18  Zvino wechipiri akauya, achiti, ‘Ishe, maina renyu, rakawana mamwe mamaina mashanu.’
19  Iye akati kuna iyeyuwo, ‘Newewo, tarisira maguta mashanu.’
20  Asi mumwe akauya, achiti, ‘Ishe, herino maina renyu, randakachengeta rakasungirwa mujira.
21  Munoonaka, ndaikutyai, nokuti muri munhu ane hasha; munotora zvamusina kuchengetesa uye munokohwa zvamusina kudyara.’
22  Iye akati kwaari, ‘Ndinokutonga nezvinobva mumuromo mako, muranda akaipa. Handiti waiziva hako kuti ndiri munhu ane hasha, kuti ndinotora zvandisina kuchengetesa uye ndinokohwa zvandisina kudyara?
23  Saka wakaregererei kuisa mari yangu yesirivha mubhengi? Zvino pandaizosvika ndingadai ndaitora yabereka.’
24  “Naizvozvo akati kune vaya vakanga vamire pedyo, ‘Mutorerei maina racho muripe ane mamaina gumi.’
25  Asi vakati kwaari, ‘Ishe, iye ane mamaina gumi!’—
26  ‘Ndinoti kwamuri, Munhu wose anazvo, achawedzerwa zvimwe; asi asina achatorerwa kunyange zvaainazvo.
27  Uyewo, uyai pano nevavengi vangu vaya vakanga vasingadi kuti ndive mambo wavo, muvauraye pamberi pangu.’”
28  Naizvozvo, pashure pokunge ataura zvinhu izvi, akapfuurira, akakwira kuJerusarema.
29  Zvino ava pedyo neBhetifage neBhetani pagomo rinonzi Gomo reMiorivhi, akatuma vaviri vevadzidzi vake,
30  achiti: “Pindai mumusha wamuri kuona, uye kana mapinda mauri muchawana mwana wembongoro akasungirirwa, asati ambotasviwa nomunhu. Musunungurei muuye naye.
31  Asi kana munhu akakubvunzai kuti, ‘Muri kumusunungurirei?’ Mutaure kuti, ‘Ishe anomuda.’”
32  Naizvozvo vaya vakatumwa vakaenda, vakawana zvakangoita sezvaakavaudza.
33  Asi pavakanga vachisunungura mwana wembongoro varidzi vacho vakati kwavari: “Muri kusunungurirei mwana wembongoro?”
34  Ivo vakati: “Ishe anomuda.”
35  Zvino vakaenda naye kuna Jesu, vakakanda nguo dzavo dzokunze pamwana wacho wembongoro, vakaita kuti Jesu amutasve.
36  Zvaaifamba ivo vakaramba vachiwaridza nguo dzavo dzokunze mumugwagwa.
37  Paakangosvika pedyo nomugwagwa unobva muGomo reMiorivhi vadzidzi vazhinji vose vakatanga kufara nokurumbidza Mwari nenzwi guru pamusoro pemabasa ose esimba avakanga vaona,
38  vachiti: “Akakomborerwa Iye anouya saMambo muzita raJehovha! Kudenga ngakuve norugare, uye kubwinya kunzvimbo dzokumusorosoro!”
39  Zvisinei, vamwe vevaFarisi vaiva muboka revanhu vakati kwaari: “Mudzidzisi, tsiurai vadzidzi venyu.”
40  Asi iye achipindura, akati: “Ndinokuudzai kuti, Kudai ava vaizoramba vakanyarara, matombo aizoshevedzera.”
41  Zvino paakasvika pedyo, akaona guta, akasvimha misodzi pamusoro paro,
42  achiti: “Kudai iwe, iwewe, wanga wanzwisisa nhasi zvinhu zvine chokuita norugare—asi zvino zvakavanzirwa maziso ako.
43  Nokuti mazuva achauya pauri apo vavengi vako vachakupoteredza norusvingo rwakavakwa nemapango akapinza uye vachakukomberedza nokukutambudza kumativi ose,
44  uye vachakurovera pasi iwe nevana vako vari mukati mako, uye havazosiyi dombo riri pamusoro perimwe dombo mauri, nokuti hauna kunzwisisa nguva yokuongororwa kwako.”
45  Zvino akapinda mutemberi, akatanga kudzingira kunze vaya vakanga vachitengesa,
46  achiti kwavari: “Zvakanyorwa kuti, ‘Imba yangu ichava imba yokunyengeterera,’ asi imi maiita bako remakororo.”
47  Uyezve, akatanga kudzidzisa zuva nezuva mutemberi. Asi vapristi vakuru nevanyori nevakuru vevanhu vaitsvaka kumuparadza;
48  asi havana kuwana chinhu chinobudirira chokuti vaite, nokuti vanhu vose vakaramba vainaye kuti vamunzwe.
24  Zvisinei, vakafumoenda kuguva racho, pazuva rokutanga revhiki, vakatakura zvinonhuhwirira zvavakanga vagadzirira.
2  Asi vakawana dombo rakungurutswa kubva paguva,
3  uye pavakapinda havana kuwana mutumbi waShe Jesu.
4  Vachiri kuvhiringidzika pamusoro peizvi, tarira! varume vaviri vakanga vakapfeka zvipfeko zvaipenya vakamira pedyo navo.
5  Sezvo vakadzi vacho vakatya, vakaramba vakatarira pasi, varume vacho vakati kwavari: “Muri kutsvakirei Munhu mupenyu pakati pevakafa?
6  [[Haasi pano, asi amutswa.]] Yeukai kutaura kwaakaita kwamuri achiri muGarireya,
7  achiti Mwanakomana womunhu anofanira kuiswa mumaoko evanhu vanotadza, orovererwa asi ozomuka pazuva rechitatu.”
8  Naizvozvo vakayeuka mashoko ake,
9  vakadzoka vachibva kuguva, vakaudza vane gumi nomumwe chete nevamwe vose zvinhu zvose izvi.
10  Ivo vaiva, Mariya uya anonzi Magadharini, naJoana, naMariya amai vaJakobho. Uyewo, vamwe vakadzi vose vavaiva navo vakanga vachiudza vaapostora zvinhu izvi.
11  Zvisinei, mashoko aya akaita seoupenzi kwavari uye havana kutenda vakadzi vacho.
12  [[Asi Petro akasimuka, akamhanya kuguva, uye, paakadongorera, akaona machira aakanga akamonerwa nawo chete. Naizvozvo akaenda, achishamisika mumwoyo make pane zvakanga zvaitika.]]
13  Asi, tarira! pazuva iroro chairo vaviri vavo vakanga vachienda kune mumwe musha waiva mamaira anenge manomwe kubva muJerusarema uye wainzi Emausi,
14  uye vakanga vachikurukurirana zvinhu zvose izvozvi zvakanga zvaitika.
15  Zvino pavaikurukurirana nokutaurirana, Jesu akasvika, akatanga kufamba navo;
16  asi maziso avo akadzikatidzwa kuti varege kumuziva.
17  Iye akati kwavari: “Inyaya dzipi idzi dzamuri kukurukurirana muchifamba?” Zvino vakamira nezviso zvakasuruvara.
18  Achipindura, mumwe ainzi Kreopasi akati kwaari: “Ndiwe woga uri kugara muJerusarema somutorwa zvokuti hauzivi zvinhu zvakaitika mariri mazuva ano here?”
19  Iye akati kwavari: “Zvinhu zvipi?” Ivo vakati kwaari: “Zvinhu zvine chokuita naJesu wokuNazareta, akava muprofita ane simba mubasa nomushoko pamberi paMwari nevanhu vose;
20  uye kuti vapristi vedu vakuru nevatongi vakamutongera rufu, vakamuroverera.
21  Asi taitarisira kuti munhu uyu ndiye aifanira kununura Israeri; chokwadi, uye kunze kwezvinhu izvi zvose, rino ratova zuva rechitatu kubva zvinhu izvi zvaitika.
22  Zvakare, vamwe vakadzi vanobva kwatiri vatikatyamadzawo, nokuti vafumira kuguva
23  asi havana kuwana mutumbi wake uye vauya vachiti vaonawo kuratidzwa kwengirozi kunoshamisa kwazvo, idzo dzati mupenyu.
24  Uyezve, vamwe vatinavo vaenda kuguva; uye vawana zvakaita saizvozvo, sezvanga zvataurwa nevakadzi vacho, asi havana kumuona.”
25  Naizvozvo akati kwavari: “Haiwa imi mapenzi uye vane mwoyo inononoka kutenda zvinhu zvose zvakataurwa nevaprofita!
26  Zvakanga zvisina kukodzera here kuti Kristu atambure zvinhu izvi uye kuti apinde mukubwinya kwake?”
27  Zvino achitangira pane Zvakanyorwa naMosesi nezvose Zvakanyorwa nevaprofita, akavadudzira zvinhu zvaiva nechokuita naye muMagwaro ose.
28  Pakupedzisira vakasvika pedyo nomusha wavaienda, uye iye akaita seaipfuurira mberi.
29  Asi vakamumanikidza, vachiti: “Garai nesu, nokuti kwatosviba hwatova usiku.” Naizvozvo akapinda kuti anogara navo.
30  Zvino zvaakanga akatsenhama navo pazvokudya, akatora chingwa, akaonga, akachimedura, akatanga kuvapa.
31  Maziso avo akasvinudzwa kwazvo, vakamuziva; uye iye akabva anyangarika kwavari.
32  Zvino vakati kune mumwe nomumwe: “Mwoyo yedu yanga isingatsvi here zvaanga achitaura nesu mumugwagwa, zvaanga achitivhurira kwazvo Magwaro?”
33  Zvino paawa iyoyo chaiyo vakasimuka, vakadzokera kuJerusarema, vakawana vane gumi nomumwe chete nevaya vavaiva navo vakaungana,
34  vachiti: “Chokwadi Ishe amutswa uye azviratidza kuna Simoni!”
35  Zvino ivo vakarondedzera zvakanga zvaitika mumugwagwa uye kuti vazomuziva sei nokumedura chingwa.
36  Vachiri kutaura zvinhu izvi iye akamira pakati pavo [[akati kwavari: “Rugare ngaruve nemi.”]]
37  Asi nokuti vakanga vavhunduka, uye nokuti vakanga vachitya, vakanga vachifunga kuti vaona dzangaradzimu.
38  Naizvozvo akati kwavari: “Munonetsekerei, uye nei mwoyo yenyu isina chokwadi nazvo?
39  Onai maoko angu netsoka dzangu, ndini chaiye; ndibatei muone, nokuti mudzimu hauna nyama nemapfupa sezvamunoona zvandiinazvo.”
40  [[Paaitaura izvi akavaratidza maoko ake netsoka dzake.]]
41  Asi vachigere kutenda nokuda kwokufara kukuru uye vachiri kushamisika, iye akati kwavari: “Mune chimwe chinhu chokudya pano here?”
42  Zvino vakamugamuchidza nhindi yehove yakagochwa;
43  uye akaitora, akaidya ivo vachizviona.
44  Zvino akati kwavari: “Aya ndiwo mashoko angu andakakutaurirai pandakanga ndichiri nemi, kuti zvinhu zvose zvakanyorwa mumutemo waMosesi neZvakanyorwa nevaprofita nomuMapisarema pamusoro pangu zvinofanira kuzadzika.”
45  Akabva avhura pfungwa dzavo kwazvo kuti vanzwisise zvaireva Magwaro,
46  akati kwavari: “Saizvozvo zvakanyorwa kuti Kristu aizotambura omuka kubva kuvakafa pazuva rechitatu,
47  uye rupfidzo rwokukanganwirwa zvivi rwaizoparidzwa muzita rake kumarudzi ose—kutangira muJerusarema,
48  imi munofanira kuva zvapupu zvezvinhu izvi.
49  Uye tarirai! ndinokutumirai chiya chakapikirwa naBaba vangu. Asi imi, garai muguta kusvikira mapfeka simba rinobva kumusoro.”
50  Asi akaenda navo akasvika kuBhetani, akasimudza maoko ake, akavakomborera.
51  Paakanga achivakomborera, akaparadzaniswa navo, akatanga kukwira kudenga.
52  Vakamupfugamira, vakadzokera kuJerusarema nomufaro mukuru.
53  Uye vakaramba vari mutemberi vachirumbidza Mwari.
5  Panguva yaakanga akamira pedyo negungwa reGenesareti, boka revanhu rakanga richimumomotera richiteerera shoko raMwari.
2  Akaona zvikepe zviviri zvakamiswa pamhenderekedzo yenyanza, asi vabati vehove vakanga vabuda mazviri vachigeza mambure avo.
3  Achikwira mune chimwe chezvikepe zvacho, chakanga chiri chaSimoni, akamukumbira kubva zvishoma panyika yakaoma. Akabva agara pasi, akatanga kudzidzisa mapoka evanhu ari muchikepe chacho.
4  Paakarega kutaura, akati kuna Simoni: “Enda pakadzika, mudzikise mambure enyu kuti mubate.”
5  Asi Simoni achipindura, akati: “Murayiridzi, usiku hwose tashanda zvakaoma tikasabata chinhu, asi nokuti marayira ndichadzikisa mambure.”
6  Naizvozvo, pavakaita izvozvi, vakabata hove zhinjizhinji. Chokwadi, mambure avo akatanga kubvaruka.
7  Naizvozvo vakaninira vamwe vavo vaiva mune chimwe chikepe kuti vauye kuzovabatsira; uye ivo vakauya, vakazadza zvikepe zvose zviri zviviri, zvokuti zvakatanga kunyura.
8  Achiona izvi, Simoni Petro akawira pasi pamabvi aJesu, achiti: “Ibvai kwandiri Ishe, nokuti ndiri munhu anotadza.”
9  Nokuti iye nevaya vose vaaiva navo vakakatyamadzwa kwazvo nehove dzavakabata,
10  ndizvo zvakaitawo Jakobho naJohani, vanakomana vaZebhedhi, vaishanda pamwe chete naSimoni. Asi Jesu akati kuna Simoni: “Rega kutya. Kubvira zvino uchange uchibata vanhu vari vapenyu.”
11  Naizvozvo vakadzosa zvikepe kunyika yakaoma, vakasiya zvinhu zvose vakamutevera.
12  Pane imwe nguva zvakare ari mune rimwe remaguta acho, tarira! paiva nomumwe murume akanga akazara maperembudzi! Paakaona Jesu akawira pasi nechiso chake, akamukumbira, achiti: “Ishe, kana muchida henyu, munogona kundichenesa.”
13  Naizvozvo, achitambanudza ruoko rwake, akamubata, achiti: “Ndinoda. Cheneswa.” Maperembudzi acho akabva angonyangarika paari.
14  Zvino akarayira murume wacho kuti arege kuudza munhu, achiti: “Asi enda uzviratidze kumupristi, upe chinopiwa chine chokuita nokucheneswa kwako, sezvakarayirwa naMosesi, kuti zvive uchapupu kwavari.”
15  Asi shoko pamusoro pake rakanga richipararira zvakanyanya, uye mapoka makuru evanhu aiungana kuti ateerere uye kuti arapwe zvirwere zvawo.
16  Zvisinei, iye akaramba ari oga murenje achinyengetera.
17  Pane rimwe remazuva acho akanga achidzidzisa, uye vaFarisi nevadzidzisi vomutemo vakanga vabva mumisha yose yeGarireya neJudhiya neJerusarema vakanga vagere ipapo; uye simba raJehovha rakanga riripo kuti iye aporese.
18  Uye tarira! paiva nevanhu vakanga vakatakura murume akanga akaoma rutivi rwomuviri ari pamubhedha, uye vakanga vachitsvaka nzira yokumupinza nayo uye kumuisa pamberi pake.
19  Naizvozvo, vashayiwa nzira yokumupinza nayo nokuda kweboka revanhu, vakakwira padenga, vakamudzikisa ari pakamubhedha kake nepadenga remba pane vaya vakanga vari pamberi paJesu.
20  Paakaona kutenda kwavo akati: “Iwe murume, zvivi zvako zvakanganwirwa.”
21  Pakarepo vanyori nevaFarisi vakatanga kufunga, vachiti: “Uyu ndiani ari kumhura? Ndiani anogona kukanganwira zvivi kunze kwaMwari oga?”
22  Asi Jesu, achiziva kufunga kwavo, akavapindura achiti: “Muri kufungei mumwoyo menyu?
23  Ndezvipi zviri nyore, kuti, ‘Wakanganwirwa zvivi zvako,’ kana kutaura kuti, ‘Simuka ufambe’?
24  Asi kuti muzive kuti Mwanakomana womunhu ane simba rokukanganwira zvivi panyika—” iye akati kumurume akanga akaoma rutivi rwomuviri: “Ndinoti kwauri, Simuka utore kamubhedha kako uende hako kumba.”
25  Akabva asimuka pamberi pavo, akanhonga chaairarira, akaenda hake kumba kwake, achikudza Mwari.
26  Vose vakabva vashamiswa kwazvo, vakatanga kukudza Mwari, vakatya, vachiti: “Nhasi taona zvinhu zvitsva!”
27  Zvino pashure pezvinhu izvi, iye akabuda, akaona muteresi ainzi Revhi akagara pahofisi yomutero, akati kwaari: “Iva muteveri wangu.”
28  Achisiya zvinhu zvose akasimuka, akatanga kumutevera.
29  Uyewo, Revhi akamugadzirira mutambo mukuru wokumugamuchira mumba make; uye pakanga paine boka guru revateresi nevamwe vavaiva navo vakatsenhama vachidya.
30  VaFarisi nevanyori vavo vakatanga kugunun’unira vadzidzi vake, vachiti: “Nei muchidya nokunwa nevateresi nevatadzi?”
31  Achipindura, Jesu akati kwavari: “Vakagwinya havadi chiremba, asi vaya vanorwara vanomuda.
32  Handina kuuya kuzoshevedza vanhu vakarurama, asi vatadzi kuti vatendeuke.”
33  Ivo vakati kwaari: “Vadzidzi vaJohani vanotsanya kazhinji uye vanoteterera, ndizvo zvinoitawo vevaFarisi, asi vako vanodya nokunwa.”
34  Jesu akati kwavari: “Mungaita kuti shamwari dzomuroori dzitsanye muroori achiri nadzo here?
35  Asi chokwadi mazuva achauya padzichatorerwa muroori; idzo dzichabva dzatsanya mumazuva iwayo.”
36  Uyezve, akabva avapa mufananidzo achiti: “Hapana munhu anocheka chigamba panguo yokunze itsva ochisonera panguo yokunze tsaru; asi kana akadaro, chigamba chitsva chinobva chaibvarura uye chigamba chinenge chatorwa panguo itsva hachifanani neyekare.
37  Uyezve, hapana munhu anoisa waini itsva muhombodo tsaru dzewaini; asi kana akadaro, waini itsva ichabva yaparura hombodo dzewaini, uye icharasika, hombodo dzewaini dzoparara.
38  Asi waini itsva inofanira kuiswa muhombodo itsva dzewaini.
39  Hapana munhu anenge anwa waini yekare anoda itsva; nokuti anoti, ‘Yekare inonaka.’”
15  Zvino vateresi vose nevatadzi vose vakaramba vachiswedera kwaari kuti vamunzwe.
2  Naizvozvo vaFarisi nevanyori vakaramba vachigunun’una, vachiti: “Munhu uyu anogamuchira vatadzi uye anodya navo.”
3  Iye akabva avataurira mufananidzo uyu, achiti:
4  “Ndoupi wenyu anoti kana aine makwai zana, kana akarasikirwa nerimwe chete rawo, asingasiyi makumi mapfumbamwe nemapfumbamwe murenje, oenda kunotsvaka rarasika kusvikira ariwana?
5  Zvino kana ariwana anoriisa pamapfudzi ake, ofara.
6  Kana asvika kumba anoshevedza shamwari dzake nevavakidzani vake, achiti kwavari, ‘Farai neni, nokuti ndawana gwai rangu ranga rarasika.’
7  Saizvozvo ndinokuudzai kuti kuchava nomufaro mukuru kudenga pamusoro pomutadzi mumwe chete anopfidza kupfuura kufarirwa kunoitwa vakarurama makumi mapfumbamwe nevapfumbamwe vasina chikonzero chokupfidza.
8  “Kana kuti ndoupi mukadzi ane madrakema gumi, anoti kana arasikirwa nedrakema rimwe chete, asingabatidzi rambi, otsvaira imba yake, onyatsotsvaka kusvikira ariwana?
9  Zvino kana ariwana anoshevedza vakadzi vaanoshamwaridzana navo nevavakidzani, achiti, ‘Farai neni, nokuti ndawana drakema rangu randanga ndarasa.’
10  Nokudaro, ndinokuudzai, mufaro unovapo pakati pengirozi dzaMwari pamusoro pomutadzi mumwe chete anopfidza.”
11  Akabva ati: “Mumwe murume akanga aine vanakomana vaviri.
12  Muduku wavo akati kuna baba vake, ‘Baba, ndipei chikamu chepfuma chinozova mugove wangu.’ Ivo vakabva vavagovanisa zvokurarama nazvo zvavo.
13  Gare gare, mazuva mazhinji asati apera, mwanakomana wacho muduku akaunganidza zvinhu zvose, akaenda kunze kwenyika, kunyika iri kure, uye ikoko akapambadza pfuma yake nokurarama upenyu hwakaipa kwazvo.
14  Paakanga apedza zvinhu zvose, nzara huru yakavapo munyika yose iyoyo, iye akatanga kushayiwa.
15  Akatoenda, akanozviisa kune mumwe wevagari vomunyika iyoyo, uye iye akamutuma kusango kuti anofudza nguruve.
16  Zvino aida kwazvo kuzvigutisa nemateko emakarobhu aidyiwa nenguruve, asi hapana kana munhu aimupa chimwe chinhu.
17  “Paakapengenuka, akati, ‘Vanhu vangani vemaricho vababa vangu vane zvokudya zvizhinji, ini ndichifa kuno nenzara!
18  Ndichasimuka ndiende kuna baba vangu nditi kwavari: “Baba, ndakatadzira denga uye imi.
19  Handisisina kukodzerazve kunzi mwanakomana wenyu. Ndibatei henyu somumwe wevanhu venyu vemaricho.”’
20  Naizvozvo akasimuka, akaenda kuna baba vake. Achiri kure, baba vake vakamuona, vakasiririswa, vakamhanya, vakawira pamutsipa wake, vakamutsvoda zvinyoronyoro.
21  Mwanakomana wacho akabva ati kwavari, ‘Baba, ndakatadzira denga uye imi. Handisisina kukodzera kunzi mwanakomana wenyu. Ndibatei somumwe wevanhu venyu vemaricho.’
22  Asi baba vacho vakati kuvaranda vavo, ‘Kurumidzai! budisai nguo refu, yakanaka kupfuura dzose, mumupfekedze iyoyo, muise rin’i muruoko rwake nehwashu mutsoka dzake.
23  Muuye nenzombe duku yakakodzwa, muiuraye uye ngatidyei tifare,
24  nokuti mwanakomana wangu uyu akanga afa asi avazve mupenyu; akanga arasika, asi awanikwa.’ Uye vakatanga kufara.
25  “Zvino mwanakomana wake mukuru akanga ari kumunda; uye zvaaiuya, akasvika pedyo nepamba akanzwa mimhanzi nokutamba.
26  Naizvozvo akashevedza mumwe wevashandi, akabvunza kuti zvinhu izvi zvairevei.
27  Iye akati kwaari, ‘Munun’una wenyu auya, uye baba venyu vauraya nzombe duku yakakodzwa, nokuti vamuwanazve akagwinya.’
28  Asi iye akashatirwa uye akanga asingadi kupinda mukati. Baba vake vakabva vabuda, vakatanga kumuteterera.
29  Achipindura, iye akati kuna baba vake, ‘Tarirai ava makore mazhinji kwazvo ndichikushandirai uye handina kumbodarika murayiro wenyu kana kamwe chete zvako, asi hamuna kumbondipa mbudzana kana kamwe chete zvako kuti ndifare neshamwari dzangu.
30  Asi pangosvika mwanakomana wenyu uyu akadya zvinhu zvenyu zvose zvokurarama nazvo nemahure, mamuurayira nzombe duku yakakodzwa.’
31  Ivo vakabva vati kwaari, ‘Mwana, wave uneni nguva dzose, uye zvinhu zvangu zvose ndezvako;
32  asi tanga tichifanira kufara, nokuti munun’una wako uyu akanga afa, ava mupenyu, uye akanga arasika, awanikwa.’”
20  Pane rimwe remazuva paakanga achidzidzisa vanhu mutemberi uye achizivisa mashoko akanaka, vapristi vakuru nevanyori pamwe chete nevarume vakuru vakauya pedyo,
2  vakataura zvinonzwika, vachiti kwaari: “Tiudze kuti unoita zvinhu izvi nesimba ripi, kana kuti ndiani akakupa simba iri.”
3  Achipindura, iye akati kwavari: “Ndichakubvunzaiwo mubvunzo, mundiudze:
4  Rubhabhatidzo rwaJohani rwakabva kudenga here kana kuti kuvanhu?”
5  Ivo vakabva vafunga pakati pavo, vachiti: “Kana tikati, ‘Rwakabva kudenga,’ achati, ‘Saka nei musina kumutenda?’
6  Asi kana tikati, ‘Rwakabva kuvanhu,’ vanhu vose vachatitema nematombo, nokuti vanotenda kuti Johani aiva muprofita.”
7  Naizvozvo vakapindura kuti vakanga vasingazivi kwarwakabva.
8  Jesu akati kwavari: “Neniwo handikuudzii kuti ndinoita zvinhu izvi nesimba ripi.”
9  Akabva atanga kuudza vanhu mufananidzo uyu: “Mumwe murume akadyara munda wemizambiringa, akauronzesa varimi, akaenda kunze kwenyika kwenguva refu.
10  Asi mumwaka wakakodzera akatuma muranda kuvarimi vacho, kuti vamupe zvimwe zvibereko zvomunda wacho wemizambiringa. Zvisinei, varimi vacho, vakamuendesa asina chinhu, pashure pokunge vamurova.
11  Asi akavatumirazve mumwe muranda. Iyeyewo vakamurova, vakamuzvidza, vakamudzorera asina chinhu.
12  Asi akatumirazve wechitatu; iyeyuwo vakamukuvadza, vakamukanda kunze.
13  Muridzi womunda wemizambiringa akati, ‘Ndichaiteiko? Ndichatuma mwanakomana wangu anodiwa. Zvichida vacharemekedza iyeyu.’
14  Varimi vacho pavakamuona vakataurirana, vachiti, ‘Uyu ndiye mugari wenhaka; ngatimuurayei, kuti nhaka ive yedu.’
15  Naizvozvo vakamukanda kunze kwomunda wemizambiringa, vakamuuraya. Naizvozvo, muridzi womunda wemizambiringa achavaitei?
16  Achauya oparadza varimi ivava uye achapa vamwe munda wacho wemizambiringa.” Pavakanzwa izvi vakati: “Izvozvo ngazvirege kumboitika!”
17  Asi iye akavatarira, akati: “Saka, izvi zvakanyorwa zvinorevei, zvinoti, ‘Dombo rakarambwa nevavaki, ndiro razova dombo guru repakona’?
18  Munhu wose anowira padombo iroro achaparara. Kana ari munhu warinowira, richamukuya.”
19  Zvino vanyori nevapristi vakuru vakatsvaka kuti vamubate paawa iyoyo chaiyo, asi vakatya vanhu; nokuti vakanzwisisa kuti akataura mufananidzo uyu achifunga nezvavo.
20  Uye, pashure pokunge vanyatsomucherechedza, vakatuma varume vakanga vabhadharwa mari pachivande kuti vanoedzesera kuva vakarurama, kuti vamubate pakutaura, kuti vamuise kuhurumende nokusimba ragavhuna.
21  Vakamubvunza, vachiti: “Mudzidzisi, tinoziva kuti munotaura uye munodzidzisa zvakarurama uye hamusaruri, asi munodzidzisa nzira yaMwari maererano nechokwadi:
22  Zvinobvumirwa nomutemo here kuti titere mutero kuna Kesari kana kuti kwete?”
23  Asi iye akacherechedza manomano avo, akati kwavari:
24  “Ndiratidzei dhinari. Mufananidzo nemashoko akanyorwa zviri pariri ndezvaani?” Ivo vakati: “NdezvaKesari.”
25  Iye akati kwavari: “Saka, munotofanira kudzorera zvinhu zvaKesari kuna Kesari, asi zvinhu zvaMwari kuna Mwari.”
26  Naizvozvo, havana kukwanisa kumubata pakutaura uku pamberi pevanhu, asi, vashamiswa nokupindura kwake, havana chavakataura.
27  Zvisinei, vamwe vevaSadhusi, vaya vaiti hakuna kumuka, vakauya, vakamubvunza,
28  vachiti: “Mudzidzisi, Mosesi akatinyorera kuti, ‘Kana mukoma womunhu akafa, aine mudzimai, asi iye akasara asina mwana, munun’una wake anofanira kutora mudzimai wacho, omutsira mukoma wake vana naye.’
29  Naizvozvo kwaiva nevatevedzani vanomwe; uye wokutanga akatora mudzimai akafa asina mwana.
30  Wechipiri,
31  nowechitatu vakamutorawo. Saizvozvowo ivo vanomwe vose: havana kusiya vana, asi vakafa.
32  Pakupedzisira, mukadzi wacho akafawo.
33  Naizvozvo, pakumuka, iye achava mudzimai woupi wavo? Nokuti akava mudzimai weava vanomwe.”
34  Jesu akati kwavari: “Vana vomumamiriro ezvinhu epanguva ino vanoroora nokuroorwa,
35  asi vaya vakakodzerwa nokuwana mamiriro ezvinhu epanguva iyoyo nokumuka kubva kuvakafa havazoroori kana kuroorwa.
36  Chokwadi havazofi nokuti vanenge vakaita sengirozi, uye ivo vana vaMwari nokuva vana vorumuko.
37  Asi kuti vakafa vanomutswa, kunyange naMosesi akazvizivisa, munyaya yegwenzi reminzwa, paanoshevedza Jehovha kuti ‘Mwari waAbrahamu naMwari waIsaka naMwari waJakobho.’
38  Iye haasi Mwari wevakafa, asi wevapenyu, nokuti kwaari vose vapenyu.”
39  Vamwe vevanyori vakapindura kuti: “Mudzidzisi, mataura zvakanaka.”
40  Nokuti vakanga vasisina ushingi hwokumubvunza kunyange mubvunzo mumwe chete.
41  Iye akatiwo kwavari: “Sei vachiti Kristu mwanakomana waDhavhidhi?
42  Nokuti Dhavhidhi anoti mubhuku reMapisarema, ‘Jehovha akati kunaShe wangu: “Gara kuruoko rwangu rworudyi
43  kusvikira ndaita kuti vavengi vako vave sechitsiko chetsoka dzako.”’
44  Naizvozvo, Dhavhidhi anomuti ‘Ishe’; saka iye mwanakomana wake sei?”
45  Vanhu vose pavakanga vachiteerera akabva ati kuvadzidzi:
46  “Chenjererai vanyori vanoda kufamba-famba vakapfeka nguo refu, vanoda kukwaziswa mumisika uye vanoda zvigaro zvepamberi mumasinagogi nenzvimbo dzepamusorosoro pakudya kwemanheru,
47  uye vanoparadza dzimba dzechirikadzi uye vanoita minyengetero mirefu yokubata kumeso. Ivava vachatongwa kwazvo.”
1  Kunyange zvazvo vazhinji vakaedza kuronga mashoko ezvinhu zvinodavirwa kwazvo sechokwadi pakati pedu,
2  sokuapiwa kwatakaita nevaya vakava zvapupu zvakaona nevaya vaizivisa shoko racho kubvira pakutanga,
3  ini ndakatsungawo, nokuti ndakatsvaka zvinhu zvose nenzira yakarurama kubvira pakutanga, kuti ndikunyorerei zvichitevedzana nenzira inonzwisisika, imi munoremekedzwa kwazvo Tiyofiro,
4  kuti muzive kwazvo kuti zvinhu zvamakadzidziswa muchiita zvokutaurirwa nomuromo ndezvechokwadi.
5  Mumazuva aHerodhi, mambo weJudhiya, kwakanga kuine mumwe mupristi ainzi Zekariya weboka raAbhija, uye akanga aine mudzimai aibva kuvanasikana vaAroni, ainzi Erizabheti.
6  Vose vakanga vakarurama pamberi paMwari nokuti vaifamba vasina chavanopomerwa maererano nemirayiro yose nemitemo yaJehovha.
7  Asi vakanga vasina mwana, nokuti Erizabheti akanga asingabereki, uye vose vakanga vachembera kwazvo.
8  Zvino zvaakanga achishanda somupristi ari pamugove weboka rake pamberi paMwari,
9  maererano netsika yebasa roupristi, rakava jana rake rokunopa rusenzi paakapinda munzvimbo tsvene yaJehovha;
10  uye vanhu vazhinji vose vakanga vachinyengetera vari panze paawa yokupa rusenzi.
11  Ngirozi yaJehovha yakazviratidza kwaari, yakamira kurutivi rworudyi rweatari yerusenzi.
12  Asi Zekariya akanetseka paakaiona, akabatwa nokutya.
13  Zvisinei, ngirozi yacho yakati kwaari: “Usatya, Zekariya, nokuti kuteterera kwako kwanzwika, mudzimai wako Erizabheti achakuberekera mwanakomana, uye unofanira kumutumidza kuti Johani.
14  Uchava nomufaro nokufarisisa, vazhinji vachafara pamusoro pokuberekwa kwake;
15  nokuti achava mukuru pamberi paJehovha. Asi haambofaniri kunwa waini nechinwiwa chinodhaka, uye achazadzwa nomudzimu mutsvene kubvira achiri mudumbu maamai vake chaimo;
16  achadzorera vazhinji vevanakomana vaIsraeri kuna Jehovha Mwari wavo.
17  Uyewo, achaenda pamberi pake nomudzimu nesimba zvaEriya, kuti adzorere mwoyo yavanababa kuvana nevasingateereri kuuchenjeri hunobatsira hwevakarurama, kuti agadzirire Jehovha vanhu vakagadzirirwa.”
18  Zvino Zekariya akati kungirozi: “Ndingava sei nechokwadi neizvi? Nokuti ndakwegura uye mudzimai wangu achembera kwazvo.”
19  Ichipindura, ngirozi yakati kwaari: “Ndini Gabrieri, anomira pamberi paMwari, uye ndatumwa kuzotaura newe uye kuzokuzivisa mashoko akanaka ezvinhu izvi.
20  Asi, tarira! hauzokwanisi kutaura uye uchanyarara kusvikira zuva rinoitika zvinhu izvi, nokuti hauna kutenda mashoko angu, ayo achazadzika munguva yawo yakatarwa.”
21  Munguva iyoyo vanhu vakaramba vakamirira Zekariya, uye vakatanga kushamisika nokunonoka kwake ari munzvimbo tsvene.
22  Asi paakabuda akanga asingakwanisi kutaura navo, uye vakanzwisisa kuti akanga achangobva kuona chinhu chinoshamisa kwazvo munzvimbo tsvene; uye akaramba achitaura navo nezviratidzo, asi akaramba ari mbeveve.
23  Zvino, mazuva ebasa rake rinoitirwa vanhu vose paakapera, akaenda kumba kwake.
24  Asi pashure pemazuva aya Erizabheti mudzimai wake akava nepamuviri; uye haana kubva pamba pake kwemwedzi mishanu, achiti:
25  “Izvi ndizvo zvandaitirwa naJehovha mumazuva ano paafunga nezvangu kuti abvise kuzvidzwa kwangu pakati pevanhu.”
26  Mumwedzi wake wechitanhatu, ngirozi inonzi Gabrieri yakatumwa ichibva kuna Mwari kuti iende kuguta reGarireya rinonzi Nazareta,
27  kumhandara yakanga yavimbiswa kuroorwa nomurume ainzi Josefa weimba yaDhavhidhi; uye mhandara yacho yainzi Mariya.
28  Payakasvika pamberi pake yakati: “Kwaziwa, iwe akanzwirwa nyasha kwazvo, Jehovha anewe.”
29  Asi iye akanetseka kwazvo nemashoko acho, akatanga kufunga kuti uku kungava kukwazisa kworudzii.
30  Naizvozvo ngirozi yakati kwaari: “Usatya, Mariya, nokuti wanzwirwa nyasha naMwari;
31  uye tarira! uchabata pamuviri, wobereka mwanakomana, uye unofanira kumutumidza kuti Jesu.
32  Uyu achava mukuru uye achanzi Mwanakomana woWokumusorosoro; uye Jehovha Mwari achamupa chigaro choumambo chababa vake Dhavhidhi,
33  iye achava mambo paimba yaJakobho nokusingaperi, uye hapazovi nomugumo woumambo hwake.”
34  Asi Mariya akati kungirozi yacho: “Izvi zvingaitika sei, ini zvandisiri kurara nomurume?”
35  Ichipindura, ngirozi yakati kwaari: “Mudzimu mutsvene uchaburukira pauri, uye simba roWokumusorosoro richakufukidza. Saka ichochowo chichaberekwa chichanzi chitsvene, Mwanakomana waMwari.
36  Uye tarira! Erizabheti hama yako nayewo akabata pamuviri pomwanakomana, muuchembere hwake, uye uno ndiwo mwedzi wake wechitanhatu, iye mukadzi anonzi haabereki;
37  nokuti kuna Mwari hapana chinoziviswa chichava chisingabviri.”
38  Mariya akabva ati: “Tarirai! Murandasikana waJehovha! Ngazviitike kwandiri maererano nezvamazivisa.” Ipapo ngirozi yakabva kwaari.
39  Naizvozvo Mariya akasimuka mumazuva iwayo, akachimbidza kuenda kunyika yemakomo, kuguta raJudha,
40  akapinda mumusha waZekariya, akakwazisa Erizabheti.
41  Naizvozvo, Erizabheti zvaakanzwa kukwazisa kwaMariya, mwana aiva mudumbu make akakwakuka; uye Erizabheti akazadzwa nomudzimu mutsvene,
42  akashevedzera nokushevedzera kukuru, akati: “Wakakomborerwa iwe pakati pevakadzi, uye chakakomborerwa chibereko chedumbu rako!
43  Naizvozvo sei ndawana ropafadzo iyi, kuti amai vaShe wangu vauye kwandiri?
44  Nokuti, tarira! inzwi rokukwazisa kwako parasvika munzeve dzangu, mwana ari mudumbu mangu akwakuka nomufaro mukuru.
45  Anofarawo iye akatenda, nokuti zvinhu izvozvo zvaakataurirwa zvichibva kuna Jehovha zvichaitwa zvakakwana.”
46  Zvino Mariya akati: “Mweya wangu unokudza Jehovha,
47  uye mwoyo wangu haungaregi kufarira kwazvo Mwari Muponesi wangu;
48  nokuti atarira nzvimbo yakaderera yomurandasikana wake. Nokuti, tarira! kubvira zvino zvizvarwa zvose zvichanditi ndinofara;
49  nokuti Ane simba andiitira mabasa makuru, uye zita rake idzvene;
50  uye kwezvizvarwa nezvizvarwa ngoni dzake dziri pane vaya vanomutya.
51  Azviita nesimba noruoko rwake, aparadzira kwose kwose vaya vanozvikudza pakuvavarira kwemwoyo yavo.
52  Aderedza vanhu vane simba pazvigaro zvoumambo, akakwidziridza vakaderera;
53  agutisa kwazvo vane nzara nezvinhu zvakanaka uye aita kuti vaiva nepfuma vaende vasina chinhu.
54  Ayamura Israeri mushandi wake, achimunzwira ngoni,
55  sezvaakaudza madzitateguru edu, kuti anzwire ngoni Abrahamu nevana vake, nokusingaperi.”
56  Mariya akagara naye inenge mwedzi mitatu, akazodzokera kumusha kwake.
57  Zvino nguva yakasvika yokuti Erizabheti asununguke, uye akabereka mwanakomana.
58  Vavakidzani nehama dzake vakanzwa kuti Jehovha akanga aita kuti ngoni dzake dzive huru kwaari, vakatanga kufara naye.
59  Pazuva rechisere vakauya kuzodzingisa mwana wacho muduku, uye vakanga vachida kumutumidza zita rababa vake, rokuti Zekariya.
60  Asi amai vake vakapindura, vakati: “Aiwa, hazviiti! asi achanzi Johani.”
61  Ivo vakati kwaari: “Pahama dzako hapana munhu ane zita irori.”
62  Vakabva vabvunza baba vake vachishandisa zviratidzo kuti vaida kuti iye anzi ani.
63  Ivo vakakumbira puranga rokunyorera, vakanyora kuti: “Johani ndiro zita rake.” Ipapo vose vakashamisika.
64  Pakarepo muromo wake wakavhurika uye rurimi rwake rukasununguka, akatanga kutaura, achirumbidza Mwari.
65  Zvino kutya kwakabata vose vaigara munharaunda mavo; uye zvinhu zvose izvi zvakatanga kutaurwa munyika yose yemakomo yeJudhiya,
66  uye vose vakazvinzwa vakazvichengeta mumwoyo mavo, vachiti: “Chokwadi mwana uyu muduku achavei?” Nokuti ruoko rwaJehovha chokwadi rwakanga ruinaye.
67  Zvino baba vake Zekariya vakazadzwa nomudzimu mutsvene, vakaprofita, vachiti:
68  “Jehovha Mwari waIsraeri ngaarumbidzwe, nokuti afunga nezvevanhu vake uye avanunura.
69  Atimutsira nyanga yoruponeso mumba momushandi wake Dhavhidhi,
70  sezvaakataura, achishandisa miromo yevaprofita vake vatsvene kubvira kare,
71  nezvokuponeswa pavavengi vedu uye pamaoko evaya vose vanotivenga;
72  kuti aite ngoni dzine chokuita nemadzitateguru edu uye kuti ayeuke sungano yake tsvene,
73  mhiko yaakapikira Abrahamu tateguru vedu,
74  kuti, pashure pokunge tanunurwa pamaoko evavengi, atipe ropafadzo yokumuitira basa dzvene nokusatya
75  nokuvimbika nokururama pamberi pake mazuva edu ose.
76  Asi kana uri iwe, mwana muduku, uchanzi muprofita weWokumusorosoro, nokuti uchafanotungamira pamberi paJehovha kuti ugadzirire nzira dzake,
77  kuti upe vanhu vake zivo inoponesa nokukanganwirwa zvivi zvavo,
78  nokuda kwetsitsi huru dzaMwari wedu. Neidzi tsitsi mambakwedza achatishanyira achibva kumusoro,
79  kuzovhenekera vaya vakagara murima nomumumvuri worufu, kuzotungamirira tsoka dzedu nokubudirira munzira yorugare.”
80  Zvino mwana wacho muduku akaramba achikura uye achisimba mumudzimu, uye akaramba ari murenje kusvikira zuva rokuzviratidza pachena kuna Israeri.
2  Zvino mumazuva iwayo murayiro wakabva kuna Kesari Agasto wokuti nyika yose inogarwa inyoreswe;
2  (kunyoresa uku kwokutanga kwakaitika Kwiriniyo paakanga ari gavhuna weSiriya;)
3  uye vanhu vose vakaenda kunonyoresa, mumwe nomumwe kuguta rokwake.
4  Josefa akabvawo kuGarireya, muguta reNazareta, akaenda kuJudhiya, kuguta raDhavhidhi, rinonzi Bhetrehema, nokuti aiva weimba uye wemhuri yaDhavhidhi,
5  kuti vanyorwe, iye naMariya, waakanga aroorana naye sezvavakanga vavimbisana, uyo panguva ino akanga akurirwa.
6  Pavakanga vari ikoko, mazuva akakwana okuti asununguke.
7  Zvino akasununguka mwanakomana wake, dangwe, akamuputira nemachira, akamuradzika muchidyiro chezvipfuwo, nokuti mumba mevaeni makanga musina nzvimbo yokuti vagare.
8  Munyika iyoyowo makanga muine vafudzi vaigara kunze kwemisha vachitarisira mapoka avo ezvipfuwo panguva dzokurinda usiku.
9  Zvino ngirozi yaJehovha yakangoerekana yamira pedyo navo, kubwinya kwaJehovha kukan’aima pavari, ivo vakatya kwazvo.
10  Asi ngirozi yakati kwavari: “Musatya, nokuti, tarirai! ndinokuzivisai mashoko akanaka omufaro mukuru uchava nevanhu vose,
11  nokuti nhasi maberekerwa Muponesi, uyo ari Kristu Ishe, muguta raDhavhidhi.
12  Zvino ichi ndicho chiratidzo kwamuri: muchawana mucheche akaputirwa nemachira, akarara muchidyiro chezvipfuwo.”
13  Zvino ngirozi yacho yakangoerekana yava nevamwe vazhinji veuto rokudenga, vachirumbidza Mwari vachiti:
14  “Mwari ngaakudzwe kumusorosoro, uye panyika rugare ngaruve pavanhu vaanotendera.”
15  Naizvozvo ngirozi dzacho padzakanga dzabva kwavari dzaenda kudenga, vafudzi vakatanga kutaurirana vachiti: “Tinotofanira kuenda kuBhetrehema tinoona chinhu ichi chaitika, chataziviswa naJehovha.”
16  Vakachimbidza kuenda, vakawana Mariya naJosefa, uye mucheche wacho akarara muchidyiro chezvipfuwo.
17  Pavakamuona, vakazivisa mashoko avakanga vaudzwa pamusoro pomwana uyu muduku.
18  Vose vakazvinzwa vakashamisika pamusoro pezvinhu zvavakaudzwa nevafudzi,
19  asi Mariya akatanga kuchengeta mashoko aya ose, achiafungisisa mumwoyo make.
20  Vafudzi vakabva vadzokera, vachikudza nokurumbidza Mwari nokuda kwezvinhu zvose zvavakanzwa nokuona, sokuudzwa kwavakanga vazviitwa.
21  Zvino mazuva masere okuti vamudzingise paakanga akwana, akatumidzwa kuti Jesu, zita raakatumidzwa nengirozi asati anambwa mudumbu.
22  Uyewo, mazuva okuvanatsa maererano nomutemo waMosesi paakakwana, vakakwira naye kuJerusarema kuti vamuise kuna Jehovha,
23  sokunyorwa kwazvakaitwa mumutemo waJehovha kuti: “Munhurume wose anovhura chibereko anofanira kunzi mutsvene kuna Jehovha,”
24  uye kuti vape chibayiro maererano nezvinotaurwa mumutemo waJehovha kuti: “Magukutiwa maviri kana kuti hangaiwa mbiri duku.”
25  Zvino tarira! muJerusarema makanga muine mumwe murume ainzi Simiyoni, murume uyu akanga akarurama uye aitya Mwari, aimirira kunyaradzwa kwaIsraeri, uye mudzimu mutsvene wakanga uri paari.
26  Uyezve, akanga aziviswa nenzira yaMwari nomudzimu mutsvene kuti aisazoona rufu asati aona Kristu waJehovha.
27  Aine simba romudzimu akabva apinda mutemberi; uye vabereki vacho zvavakapinda nomwana muduku Jesu kuti vamuitire maererano nezvaigara zvichiitwa mutsika yomutemo,
28  iye akamugamuchira mumaoko ake akarumbidza Mwari, akati:
29  “Zvino, Changamire Ishe, mava kurega muranda wenyu achienda akasununguka murugare maererano nezvamakazivisa;
30  nokuti maziso angu aona nzira yenyu yokuponesa nayo
31  yamakagadzirira pamberi pevanhu vose,
32  chiedza chokubvisa nacho chifukidziro pamarudzi nokukudzwa kwevanhu venyu vaIsraeri.”
33  Zvino baba vake naamai vakaramba vachishamisika nezvinhu zvaitaurwa pamusoro pake.
34  Uyewo, Simiyoni akavakomborera, asi akati kuna Mariya amai vake: “Tarira! Iyeyu akagadzirirwa kuwa nokumukazve kwevazhinji pakati paIsraeri uye nokuda kwechiratidzo chinozvidzwa
35  (chokwadi, bakatwa refu richabvoora mweya wako iwewe), kuti kufunga kwemwoyo mizhinji kufukurwe.”
36  Zvino kwakanga kuine muprofitakadzi ainzi Ana, mwanasikana waFanueri, wedzinza raAsheri (mukadzi uyu akanga achembera kwazvo, uye akanga agara nomurume kwemakore manomwe kubvira paumhandara hwake,
37  uye akanga ari chirikadzi yakanga yava nemakore makumi masere nemana), akanga asingamboshayikwi patemberi, achiita basa dzvene usiku nemasikati, achitsanya nokuteterera.
38  Zvino muawa iyoyo chaiyo iye akaswedera pedyo, akatanga kuonga Mwari uye kutaura nezvomwana wacho kune vaya vose vaimirira kununurwa kweJerusarema.
39  Naizvozvo pashure pokunge vaita zvinhu zvose maererano nomutemo waJehovha, vakadzokera kuGarireya kuguta rekwavo reNazareta.
40  Mwana wacho muduku akaramba achikura uye achisimba, achizadzwa nouchenjeri, uye nyasha dzaMwari dzakaramba dziri paari.
41  Zvino vabereki vake vaiwanzoenda kuJerusarema gore negore nokuda kwomutambo wepaseka.
42  Paakanga ava nemakore gumi nemaviri, vakakwira maererano netsika yomutambo,
43  vakapedza mazuva acho vari ikoko. Asi pavakanga vava kudzokera, mukomana wacho, iye Jesu, akasara kuJerusarema, uye vabereki vake havana kuzviziva.
44  Vachifunga kuti akanga ari muboka revanhu vaifamba pamwe chete, vakafamba mufambo wezuva rimwe chete, vakabva vatanga kumutsvaka pakati pehama nevanhu vavaizivana navo.
45  Asi, vamushayiwa, vakadzokera kuJerusarema vachinyatsomutsvaka.
46  Naizvozvo, pashure pemazuva matatu vakamuwana ari mutemberi, akagara pakati pevadzidzisi achivateerera nokuvabvunza.
47  Asi vose vaya vakanga vachimuteerera vakaramba vachishamiswa nokunzwisisa kwake nemhinduro dzake.
48  Zvino pavakamuona vakashamiswa kwazvo, amai vake vakati kwaari: “Mwana, watiitirei zvakadai? Tarira ini nababa vako tanga tichikutsvaka tichitambudzika mupfungwa.”
49  Asi iye akati kwavari: “Nei maifanira kufamba muchinditsvaka? Hamuna kuziva here kuti ndinofanira kuva mumba maBaba vangu?”
50  Zvisinei, ivo havana kunzwisisa mashoko aakavataurira.
51  Zvino akaburuka navo, vakasvika kuNazareta, akaramba achizviisa pasi pavo. Uyewo, amai vake vakanyatsochengeta mashoko aya ose mumwoyo mavo.
52  Jesu akaramba achifambira mberi pakuchenjera nokukura mumuviri uye achidiwa naMwari nevanhu.
3  Mugore rechigumi nemashanu rokutonga kwaTibheriyo Kesari, Pondiyo Pirato paakanga ari gavhuna weJudhiya, uye Herodhi ari mutongi woruwa rweGarireya, asi Firipi munun’una wake ari mutongi woruwa rwenyika yeItureya neTrakonitisi, uye Risaniyasi ari mutongi woruwa rweAbhirene,
2  mumazuva omupristi mukuru Anasi neaKayafasi, shoko raMwari rakasvika kuna Johani mwanakomana waZekariya ari murenje.
3  Naizvozvo akaenda munyika yose yakapoteredza Jodhani, achiparidza rubhabhatidzo rwokuratidza kupfidza kuti vakanganwirwe zvivi,
4  sokunyorwa kwazvakaitwa mubhuku remashoko omuprofita Isaya, kuti: “Teererai! Mumwe munhu ari kushevedzera ari murenje, achiti, ‘Gadzirai nzira yaJehovha, ruramisai migwagwa yake.
5  Makoronga ose anofanira kufushirwa, uye makomo ose nezvikomo zvose zvinofanira kuitwa kuti zviti sandara, makakombama munofanira kuva nzira dzakatwasuka, nzvimbo dzisina kuenzana dzive nzira dzakati chechetere;
6  uye vanhu vose vachaona kuponesa kunoita Mwari.’”
7  Naizvozvo iye akatanga kuti kumapoka evanhu vaibuda vachiuya kuzobhabhatidzwa naye: “Imi vana venyoka, ndiani akakunyeurirai kuti mutize hasha dzinouya?
8  Naizvozvo berekai zvibereko zvakakodzera rupfidzo. Musatanga kuti mumwoyo menyu, ‘Abrahamu ndiye baba vedu.’ Nokuti ndinoti kwamuri Mwari ane simba rokumutsira Abrahamu vana pamatombo aya.
9  Chokwadi, demo ratova pamidzi yemiti; naizvozvo, muti wose, usingabereki zvibereko zvakanaka unofanira kutemerwa pasi wokandwa mumoto.”
10  Zvino mapoka evanhu aimubvunza achiti: “Saka, toitei?”
11  Achipindura, iye aiti: “Munhu ane nguo mbiri dzomukati ngaagovane nomunhu asina, uye ane zvinhu zvokudya ngaaite saizvozvo.”
12  Asi kunyange vateresi vakauya kuzobhabhatidzwa, uye vakati kwaari: “Mudzidzisi, toitei?”
13  Iye akati kwavari: “Musarayira chinhu chinopfuura mutero unodiwa.”
14  Uyewo, vaya vaiva mubasa rehondo vaimubvunza vachiti: “Toiteiwo?” Iye aiti kwavari: “Musanetsa chero munhu upi zvake kana kupomera zvenhema chero munhu upi zvake, asi gutsikanai nemigove yenyu.”
15  Zvino vanhu zvavakanga vachitarisira uye vose vachifunga mumwoyo mavo pamusoro paJohani vachiti: “Kuti angava ndiye Kristu here?”
16  Johani akapindura, achiti kuna vose: “Ini ndinokubhabhatidzai nemvura; asi uyo akasimba kupfuura zvandakaita ari kuuya, ane tambo dzehwashu dzandisina kukodzera kusunungura. Iye achakubhabhatidzai nomudzimu mutsvene nomoto.
17  Foshoro yake yokuurutsisa iri muruoko rwake kuti achenese zvakakwana buriro rake uye kuti aunganidzire gorosi mudura rake, asi achapisa hundi nomoto usingagoni kudzimwa.”
18  Naizvozvo akapawo mirayiro mizhinji, akaramba achizivisa vanhu mashoko akanaka.
19  Asi Herodhi mutongi woruwa, zvaakanga atsiurwa naye pamusoro paHerodhiyasi mudzimai womunun’una wake uye pamusoro pemabasa ose akaipa aakaita iye Herodhi wacho,
20  kuwedzera kumabasa ose iwayo: iye akakiyira Johani mujeri.
21  Zvino vanhu vose pavakanga vabhabhatidzwa, Jesu akabhabhatidzwawo uye, zvaakanga achinyengetera, denga rakavhurika,
22  mudzimu mutsvene uri mumuviri wakaita senjiva wakaburukira paari, uye inzwi rakabva kudenga richiti: “Ndiwe Mwanakomana wangu, anodiwa; ndakufarira.”
23  Uyezve, iye Jesu, paakatanga basa rake, akanga ava nemakore anenge makumi matatu, sokufungwa kwazvaiitwa, ari mwanakomana waJosefa,mwanakomana waHirai,
24  mwanakomana waMatati,mwanakomana waRevhi,mwanakomana waMerikai,mwanakomana waJanai,mwanakomana waJosefa,
25  mwanakomana waMatatiyasi,mwanakomana waAmosi,mwanakomana waNahumi,mwanakomana waEsri,mwanakomana waNagai,
26  mwanakomana waMaati,mwanakomana waMatatiyasi,mwanakomana waSemeini,mwanakomana waJoseki,mwanakomana waJodha,
27  mwanakomana waJoanani,mwanakomana waResa,mwanakomana waZerubhabheri,mwanakomana waSheatiyeri,mwanakomana waNerai,
28  mwanakomana waMerikai,mwanakomana waAdhai,mwanakomana waKosamu,mwanakomana waErimadhamu,mwanakomana waEre,
29  mwanakomana waJesu,mwanakomana waEriyezeri,mwanakomana waJorimu,mwanakomana waMatati,mwanakomana waRevhi,
30  mwanakomana waSimiyonemwanakomana waJudhasi,mwanakomana waJosefa,mwanakomana waJonamu,mwanakomana waEriyakimu,
31  mwanakomana waMereya,mwanakomana waMena,mwanakomana waMatata,mwanakomana waNatani,mwanakomana waDhavhidhi,
32  mwanakomana waJese,mwanakomana waObhedhi,mwanakomana waBhoazi,mwanakomana waSarimoni,mwanakomana waNashoni,
33  mwanakomana waAminadhabhi,mwanakomana waAnai,mwanakomana waHezroni,mwanakomana waPerezi,mwanakomana waJudha,
34  mwanakomana waJakobho,mwanakomana waIsaka,mwanakomana waAbrahamu,mwanakomana waTera,mwanakomana waNahori,
35  mwanakomana waSerugu,mwanakomana waReu,mwanakomana waPeregi,mwanakomana waEbheri,mwanakomana waShera,
36  mwanakomana waKainani,mwanakomana waApakishadhi,mwanakomana waShemu,mwanakomana waNoa,mwanakomana waRameki,
37  mwanakomana waMetusera,mwanakomana waInoki,mwanakomana waJaredhi,mwanakomana waMaharareeri,mwanakomana waKainani,
38  mwanakomana waInoshi,mwanakomana waSeti,mwanakomana waAdhamu,mwanakomana waMwari.
12  Munguva iyi, boka revanhu parakanga raungana vari zviuru zvizhinji kwazvo zvokuti vakanga vava kutsikirirana, akatanga nokuti kuvadzidzi vake: “Chenjererai mbiriso yevaFarisi, ihwo unyengeri.
2  Asi hapana chinhu chakanyatsovigwa chisingazoiswi pachena, nechakavanzika chisingazozivikanwi.
3  Saka zvinhu zvamunotaura muri murima zvichanzwika muchiedza, uye zvamunozevezera mudzimba dzenyu zvichaparidzwa pamusoro pedzimba.
4  Zvakare, ndinoti kwamuri, shamwari dzangu, Musatya vaya vanouraya muviri asi vasingazokwanisi kuita chimwe chinhu chinopfuura izvozvo.
5  Asi ndichakuratidzai wokutya: Ityai iye anoti kana auraya ane simba rokukanda muGehena. Chokwadi, ndinokuudzai, ityai Iyeyu.
6  Shiri duku shanu hadzitengeswi nemari mbiri dzisingakoshi here? Asi hapana neimwe yadzo inokanganwika pamberi paMwari.
7  Asi kunyange nebvudzi remisoro yenyu rose rakaverengwa. Musatya; imi munokosha kupfuura shiri duku zhinji.
8  “Saka ndinoti kwamuri, Munhu wose anobvuma kuti ari pamwe neni pamberi pevanhu, Mwanakomana womunhu achabvumawo kuti ari pamwe naye pamberi pengirozi dzaMwari.
9  Asi iye anondiramba pamberi pevanhu acharambwawo pamberi pengirozi dzaMwari.
10  Munhu wose anotaura shoko rokuzvidza Mwanakomana womunhu, acharikanganwirwa; asi iye anomhura mudzimu mutsvene haazozvikanganwirwi.
11  Asi pavanokuendesai pamberi pevanhu vakaungana nepamberi pevakuru vakuru vehurumende nevanhu vane masimba, musazvidya mwoyo kuti muchapindura sei kana kuti chii pamunenge muchizvidzivirira kana kuti muchataurei;
12  nokuti mudzimu mutsvene uchakudzidzisai muawa iyoyo chaiyo zvinhu zvamunofanira kutaura.”
13  Mumwe aiva muboka revanhu akabva ati kwaari: “Mudzidzisi, udzai mukoma wangu kuti agovane nhaka neni.”
14  Iye akati kwaari: “Iwe munhu, ndiani akandigadza kuti ndive mutongi kana mugovanisi pakati penyu?”
15  Akabva ati kwavari: “Rambai makasvinura, muchenjerere kuchochora kwemarudzi ose, nokuti kunyange kana munhu aine zvizhinji upenyu hwake hahubvi pazvinhu zvaainazvo.”
16  Naizvozvo akavataurira mufananidzo, achiti: “Munda womumwe mupfumi wakabereka zvakanaka.
17  Naizvozvo akatanga kufunga mumwoyo make, achiti, ‘Zvino ndichaitei, zvandisina pokuunganidzira zvirimwa zvangu?’
18  Nokudaro akati, ‘Ndichadai: Ndichaputsa matura angu ndovaka makuru, uye ndichaunganidzira imomo zviyo zvangu zvose nezvinhu zvangu zvose zvakanaka;
19  uye ndichati kumweya wangu: “Mweya, une zvinhu zvakanaka zvizhinji zvakachengeterwa makore mazhinji; zorora zvako, udye, unwe, ufare.”’
20  Asi Mwari akati kwaari, ‘Iwe benzi, usiku huno vachati vanoda mweya wako. Saka, zvinhu zvawakachengeta zvichava zvaani?’
21  Ndizvo zvazvinoita nomunhu anozviunganidzira pfuma asi asina kupfuma kuna Mwari.”
22  Zvino akati kuvadzidzi vake: “Nokuda kweizvi ndinoti kwamuri, Regai kuzvidya mwoyo pamusoro pemweya yenyu kuti muchadyei kana pamusoro pemiviri yenyu kuti muchapfekei.
23  Nokuti mweya unokosha kupfuura zvokudya nomuviri kupfuura zvipfeko.
24  Nyatsocherechedzai kuti makunguo haadyari mbeu kana kukohwa, uye haana tsapi kana dura, asi Mwari anoapa zvokudya. Imi munokosha zvikuru sei kupfuura shiri?
25  Ndiani wenyu anogona kuwedzera kubhiti paurefu hwoupenyu hwake nokuzvidya mwoyo?
26  Saka, kana musingagoni kuita chinhu chidukuduku, munozvidyirei mwoyo pamusoro pezvinhu zvasara?
27  Nyatsocherechedzai kukura kunoita maruva; haashandi kana kuruka; asi ndinokuudzai kuti, Kunyange naSoromoni mukubwinya kwake kwose haana kushonga serimwe raiwaya.
28  Zvino, kana Mwari achipfekedza saizvozvo zvinomera zviri musango zviripo nhasi asi mangwana zvokandwa muchoto, angatokupfekedzai zvikuru sei, imi vane kutenda kuduku!
29  Naizvozvo regai kutsvaka chamungadya nechamunganwa, uye regai kuramba muchizvidya mwoyo;
30  nokuti zvose izvi ndizvo zvinhu zvinotsvakwa nemamwe marudzi nomwoyo wose, asi Baba venyu vanoziva kuti munoda zvinhu izvi.
31  Kunyange zvakadaro, rambai muchitsvaka umambo hwavo, uye zvinhu izvi zvichawedzerwa kwamuri.
32  “Musatya, imi boka duku, nokuti Baba venyu vakabvumira kukupai umambo.
33  Tengesai zvinhu zvenyu kuti mupe varombo zvipo muchivanzwira ngoni. Zviitirei zvikwama zvisingasakari, pfuma isingamboperi kumatenga, uko mbavha isingaswederi pedyo uyewo chitemamachira chisingadyi.
34  Nokuti pane pfuma yenyu, ndipo pachavawo nemwoyo yenyu.
35  “Zviuno zvenyu ngazvive zvakasungwa uye marambi enyu achibvira,
36  uye imi itai sevarume vakamirira tenzi wavo paanodzoka achibva kumuchato, kuti paanosvika achigogodza vabve vamuvhurira.
37  Vanofara varanda vaya vanoti kana tenzi achisvika anovawana vakarinda! Chokwadi ndinoti kwamuri, Achazvisunga chiuno, oita kuti vatsenhame patafura uye achauya pedyo navo, ovashumira.
38  Zvino kana akasvika pakurinda kwechipiri, kunyange kwechitatu, akavawana vakadaro, ivo vanofara!
39  Asi zivai izvi, kuti kudai muridzi wemba akanga aziva kuti mbavha yaizouya paawa ipi, angadai akaramba achirinda asina kurega imba yake ichipazwa.
40  Nemiwo, rambai makagadzirira, nokuti Mwanakomana womunhu anouya paawa yamusingafungidziri.”
41  Petro akabva ati: “Ishe, muri kutaura mufananidzo uyu kwatiri here kana kune vamwe vose?”
42  Ishe akati: “Chokwadi ndiani mutariri akatendeka, akangwara, achagadzwa natenzi wake paboka revashandi vake kuti arambe achivapa mugove wavo wezvokudya panguva yakakodzera?
43  Anofara muranda iyeye, kana tenzi wake akamuwana achiita saizvozvo paanosvika!
44  Chokwadi ndinokuudzai kuti, Iye achamugadza pazvinhu zvake zvose.
45  Asi kana muranda iyeye akangoti mumwoyo make, ‘Tenzi wangu anonoka kuuya,’ akatanga kurova vashandirume nevashandikadzi, uye kudya nokunwa nokudhakwa,
46  tenzi womuranda iyeye achauya pazuva raasingamutarisiri uye paawa yaasingazivi, uye achamuranga zvakaoma kwazvo, omupa mugove pamwe chete nevasina kutendeka.
47  Muranda iyeye akanzwisisa zvaidiwa natenzi wake asi asina kugadzirira kana kuita maererano nezvaaida, achabva arohwa kazhinji.
48  Asi uya asina kunzwisisa, akaita zvinhu zvakakodzera kurohwa, acharohwa kashoma. Chokwadi, munhu wose akapiwa zvizhinji, zvizhinji zvichadiwa kubva kwaari; uye uya akanzi nevanhu atarisire zvizhinji, vachada zvinopfuura zvenguva dzose kwaari.
49  “Ndakauya kuzobatidza moto panyika, uye chiizve chandingada kana watobatidzwa?
50  Chokwadi, ndine rubhabhatidzo rwokubhabhatidzwa narwo, uye ndiri kutambudzika sei kusvikira rwapera!
51  Munofunga kuti ndakauya kuzoita kuti panyika pave norugare here? Chokwadi, ndinokuudzai kuti aiwa, asi kuti pave nokupesana.
52  Nokuti kubvira zvino kuchava nevanhu vashanu mumba vakapesana, vatatu vachipesana nevaviri uye vaviri vachipesana nevatatu.
53  Vachapesana, baba nomwanakomana, mwanakomana nababa, amai nomwanasikana uye mwanasikana naamai vake, vamwene nomuroora wavo uye muroora navamwene vake.”
54  Akabva atiwo kumapoka evanhu: “Pamunoona gore richisimuka kumativi okumavirira, munobva mati, ‘Dutu riri kuuya,’ uye zvinoitika saizvozvo.
55  Pamunoona kuti mhepo yokumaodzanyemba iri kuvhuvhuta, munoti, ‘Kuchapisa kwazvo,’ uye zvinoitika.
56  Vanyengeri, munoziva kuongorora zvinenge zvakaita nyika nedenga, asi sei musingazivi kuongorora nguva ino chaiyo?
57  Nei musingazvitongeriwo zvakarurama?
58  Somuenzaniso, paunenge uchienda kumutongi nomunhu ane mhosva newe, kurukura, muchiri munzira, kuti ubvise kupesana kwako naye, kuti arege kuzombokumanikidza kuenda pamberi pomutongi, uye mutongi akuise kumupurisa wedare, uye mupurisa wedare akukande mujeri.
59  Ndinokuudza, Chokwadi hauzobudi imomo kusvikira waripa kamari kokupedzisira kasingambokoshi.”
