10  Zvino vaFiristiya vakarwa nevaIsraeri; uye varume vaIsraeri vakatiza vaFiristiya, vakaramba vachiwa vaurayiwa muGomo reGiribhoa.
2  VaFiristiya vakaramba vakati namename naSauro nevanakomana vake; uye vaFiristiya vakauraya Jonatani naAbhinadhabhi naMariki-shua, vanakomana vaSauro.
3  Kurwa kwakakurira Sauro; uye vaya vaipfura nouta vakapedzisira vamuwana, akakuvadzwa nevapfuri vacho.
4  Sauro akabva ati kumutakuri wezvombo zvake: “Vhomora bakatwa rako undibaye naro, kuti varume ava vasina kudzingiswa varege kuuya vakandiitira zvakaipa.” Asi mutakuri wezvombo zvake akanga asingadi, nokuti aitya kwazvo. Naizvozvo Sauro akatora bakatwa racho, akawira pariri.
5  Mutakuri wezvombo zvake paakaona kuti Sauro akanga afa, iyewo akabva awira pabakatwa akafa.
6  Nokudaro Sauro nevanakomana vake vatatu vakafa, uye vose veimba yake vakafa pamwe chete.
7  Varume vose vaIsraeri vaiva mubani pavakaona kuti ivo vakanga vatiza, uye kuti Sauro nevanakomana vake vakanga vafa, vakabva vabuda mumaguta avo vakatiza; vaFiristiya vachibva vazopinda vakagara maari.
8  Zvino pazuva rakatevera, vaFiristiya pavakauya kuzopfekenura vakanga vaurayiwa, vakawana Sauro nevanakomana vake vakafira muGomo reGiribhoa.
9  Vakamupfekenura, vakagura musoro wake, vakatora zvombo zvake zvehondo, vakazvitumira munyika yevaFiristiya kumativi ose kuti vazivise zvidhori zvavo nevanhu vacho.
10  Vakazoisa zvombo zvake muimba yamwari wavo, vakaroverera dehenya rake paimba yaDhagoni.
11  Zvino vanhu vose vokuJabheshi riri muGiriyedhi vakanzwa zvose zvakanga zvaitirwa Sauro nevaFiristiya.
12  Naizvozvo varume vose vaiva vakashinga vakasimuka, vakatakura chitunha chaSauro nezvitunha zvevanakomana vake, vakaenda nazvo kuJabheshi, vakaviga mapfupa avo pasi pomuti mukuru uri muJabheshi; uye vakatsanya kwemazuva manomwe.
13  Nokudaro Sauro akafira kusatendeka kwake kwaakanga aitira Jehovha nokusatenda kwake shoko raJehovha raakanga asina kuchengeta uyewo nokuda kwokukumbira svikiro kuti rimubvunzire.
14  Haana kubvunza Jehovha. Naizvozvo iye akamuuraya, akapa Dhavhidhi mwanakomana waJese umambo.
4  Vanakomana vaJudha vaiva Perezi, Hezroni naKami naHeri naShobhari.
2  Reaya mwanakomana waShobhari, akabereka Jahati; Jahati akabereka Ahumai naRahadhi. Idzi ndidzo dzaiva mhuri dzevaZora.
3  Ava ndivo vaiva vanakomana vababa vaEtamu: Jezreeri naIshma naIdhibhashi, (hanzvadzi yavo yainzi Hazereriponi,)
4  naPenueri baba vaGedhori naEzeri baba vaHusha. Ava ndivo vaiva vanakomana vaHeri dangwe raEfrata baba vaBhetrehema.
5  Ashuri baba vaTekoa vaiva nemadzimai maviri, Hera naNaara.
6  Kwapera nguva yakati, Naara akamuberekera Ahuzamu naHeferi naTemeni naHaahashtari. Ava ndivo vaiva vanakomana vaNaara.
7  Vanakomana vaHera vaiva Zereti, Izihari naEtinani.
8  Kozi akabereka Anubhi naZobhebha nemhuri dzaAhaheri mwanakomana waHarumu.
9  Jabhezi akakudzwa kwazvo kupfuura hama dzake; amai vake ndivo vakamutumidza kuti Jabhezi, vachiti: “Ndamubereka ndichirwadziwa.”
10  Jabhezi akatanga kudana pana Mwari waIsraeri, achiti: “Chokwadi kana mukandikomborera, mukakudza nharaunda yangu, ruoko rwenyu rukava neni, mukandichengeta padambudziko, kuti risandikuvadza,—” Naizvozvo Mwari akaita kuti zvaakanga akumbira zviitike.
11  Kerubhi hama yaShuha akabereka Mehiri, uya aiva baba vaEshtoni.
12  Eshtoni akabereka Bheti-rafa naPaseya naTehina baba vaIri-nahashi. Ava ndivo vaiva varume vokuReka.
13  Vanakomana vaKenazi vaiva Otinieri naSeraya, vanakomana vaOtinieri, Hatati.
14  Meonotai akabereka Ofra. Seraya akabereka Joabhi baba vaGe-harashimu; nokuti ivo vakazova mhizha.
15  Vanakomana vaKarebhi mwanakomana waJefune vaiva Iru, Eraa naNaamu; vanakomana vaEraa, Kenazi.
16  Vanakomana vaJeharereri vaiva Zifi naZifa, Tiriya naAsareri.
17  Vanakomana vaEzira vaiva Jeteri naMeredhi naEferi naJaroni; uye akabata pamuviri paMiriyemu nepaShamai nepaIshbha baba vaEshtemoa.
18  Mudzimai wake wechiJudha, akabereka Jeredhi baba vaGedhori naHebheri baba vaSoko naJekutieri baba vaZanoa. Ava ndivo vaiva vanakomana vaBhitiya mwanasikana waFarao, akawanikwa naMeredhi.
19  Vanakomana vomudzimai waHodhiya, hanzvadzi yaNahamu, vaiva baba vaKeira muGami naEshtemoa muMaakati.
20  Vanakomana vaShimoni vaiva Amnoni naRina, Bheni-hanani naTironi. Vanakomana vaIshi vaiva Zoheti naBheni-zoheti.
21  Vanakomana vaShera mwanakomana waJudha vaiva Ere baba vaReka naRaadha baba vaMarisha nemhuri dzeimba yevagadziri vemachira akanaka kwazvo veimba yaAshbheya;
22  naJokimu nevarume vokuKozebha naJoashi naSarafi, vakava varume vevakadzi vaMoabhi, naJashubhi-rehemu. Mashoko acho ndeekare.
23  Vaiva vaumbi uye vaigara muNetaimu neGedhera. Vakagara imomo namambo vachiita basa rake.
24  Vanakomana vaSimiyoni vaiva Nemueri naJamini, Jaribhi, Zera, Shauri,
25  aiva nomwanakomana ainzi Sharumu, aiva nomwanakomana ainzi Mibsamu, aiva nomwanakomana ainzi Mishma.
26  Vanakomana vaMishma vaiva mwanakomana wake Hamueri, aiva nomwanakomana ainzi Zakuri, aiva nomwanakomana ainzi Shimei.
27  Shimei aiva nevanakomana gumi nevatanhatu nevanasikana vatanhatu; asi hama dzake hadzina kuva nevanakomana vakawanda, uye pamhuri dzavo hapana kana mumwe chete aiva nevanakomana vakawanda sevaJudha.
28  Vakaramba vachigara muBheeri-shebha neMoradha neHazari-shuari
29  nomuBhiriha nomuEzemu nomuToradhi
30  nomuBhetueri nomuHoma nomuZikragi
31  nomuBheti-makabhoti nomuHazari-susimu nomuBheti-bhiri nomuShaaraimu. Aya ndiwo aiva maguta avo kusvikira Dhavhidhi ava kutonga.
32  Misha yavo yaiva Etamu neAini, Rimoni neTokeni neAshani, maguta mashanu.
33  Misha yavo yose yaiva kumativi ose emaguta aya yaisvika kuBhaari. Idzi ndidzo dzaiva nzvimbo dzavo dzokugara uye kunyorwa kwavo maererano nemadzinza avo.
34  Meshobhabhi naJamreki naJosha mwanakomana waAmaziya,
35  naJoeri naJehu mwanakomana waJoshibhiya mwanakomana waSeraya mwanakomana waAsieri,
36  naErioenai naJaakobha naJeshohaya naAsaya naAdhieri naJesimieri naBhenaya,
37  naZiza mwanakomana waShifi mwanakomana waEroni mwanakomana waJedhaya mwanakomana waShimri mwanakomana waShemaya.
38  Ava vakapinda maererano nemazita avo ndivo vaiva machinda pakati pemhuri dzavo, uye imba yemadzitateguru avo yakawedzera, vakava vazhinji.
39  Vakaenda panopindwa napo muGedhori, kusvikira kumabvazuva kwomupata, kuti vatsvakire mapoka avo ezvipfuwo mafuro.
40  Vakazowana mafuro akanaka kwazvo, uye nyika yacho yakanga yakafara, isina chainetsa, iine rugare; nokuti vaigara ikoko munguva yekare vaiva vokwaHamu.
41  Ava vakanyorwa maererano nemazita avo vakapinda mumazuva aHezekiya mambo waJudha, vakaparadza matende evaHamu nevaMeunimu avakawana imomo, zvokuti vakavaparadza chose kusvikira nhasi; uye vakagara munzvimbo yavo, nokuti maiva nemafuro ezvipfuwo zvavo.
42  Vamwe vanakomana vaSimiyoni vakabva kwavari, varume mazana mashanu, vakaenda kuGomo reSeiri, vachitungamirirwa naPeratiya naNeariya naRefaya naUzieri vanakomana vaIshi.
43  Vakauraya vakanga vasara vevaAmareki vaya vakanga vatiza, ivo vakagara ikoko kusvikira nhasi.
26  Mapoka evachengeti vemagedhi aiva aya: PavaKora paiva naMesheremiya mwanakomana waKore wevanakomana vaAsafi.
2  Mesheremiya aiva nevanakomana ava: Zekariya ndiye aiva dangwe, Jedhiyaeri ari wechipiri, Zebhadhiya ari wechitatu, Jatinieri ari wechina,
3  Eramu ari wechishanu, Jehohanani ari wechitanhatu, Erieho-enai ari wechinomwe.
4  Obhedhi-edhomu aiva nevanakomana ava: Shemaya ndiye aiva dangwe, Jehozabhadhi ari wechipiri, Joa ari wechitatu, Sakari ari wechina, Netaneri ari wechishanu,
5  Amieri ari wechitanhatu, Isakari ari wechinomwe, Peuretai ari wechisere; nokuti Mwari akanga amukomborera.
6  Mwanakomana wake Shemaya akaberekerwa vanakomana vakanga vari vatongi veimba yababa vavo, nokuti vakanga vari varume vaikwanisa, vaiva nesimba.
7  Vanakomana vaShemaya, Otini naRefaeri naObhedhi, Erizabhadhi, aiva nehama dzaiva varume vaikwanisa, Erihu naSemakiya.
8  Ava vose vaiva vevanakomana vaObhedhi-edhomu, ivo nevanakomana vavo nehama dzavo, varume vaikwanisa vaiva nesimba rokuita basa, makumi matanhatu nevaviri vakanga vari vaObhedhi-edhomu.
9  Mesheremiya aiva nevanakomana nehama, varume vaikwanisa, gumi nevasere.
10  Hosa wevanakomana vaMerari aiva nevanakomana. Shimri ndiye aiva mukuru, nokuti baba vake vakamugadza kuti ave mukuru kunyange akanga asiri dangwe;
11  Hirikiya ari wechipiri, Tebhariya ari wechitatu, Zekariya ari wechina. Vanakomana vose nehama dzaHosa vaiva gumi nevatatu.
12  Pamapoka aya evachengeti vemagedhi, vakuru vacho vaiva nemabasa akangoita seaiitwa nehama dzavo, okushumira paimba yaJehovha.
13  Naizvozvo vakakanda mijenya nokuda kwevaduku zvakangofanana nevakuru maererano nedzimba dzemadzibaba avo, nokuda kwemagedhi akasiyana-siyana.
14  Mujenya wokumabvazuva wakabva wabata Sheremiya. Vakakanda mijenya nokuda kwomwanakomana wake Zekariya, gurukota raiva noungwaru, mugove wake ukabuda uri wokuchamhembe.
15  Obhedhi-edhomu akava nowake kumaodzanyemba, uye vanakomana vake vakava nematura.
16  Shupimu naHosa vakava nowavo kumavirira pedyo neGedhi reShareketi pedyo nomugwagwa mukuru unokwidza kumusoro, boka revarindi rakatarisana nerimwe boka revarindi;
17  kumabvazuva kwaiva nevaRevhi vatanhatu; kuchamhembe kwaiva nevana zuva rimwe nerimwe; kumaodzanyemba kwaiva nevana zuva rimwe nerimwe, uye pazvinhu zvakanga zvakachengetwa paiva nevaviri vaviri;
18  kunzira yakaiswa denga yaiva kumavirira, vana vaiva pamugwagwa mukuru, vaviri vari panzira yakaiswa denga.
19  Aya ndiwo akanga ari mapoka evachengeti vemagedhi evanakomana vevaKora neevanakomana vaMerari.
20  KuvaRevhi, Ahija ndiye aitarisira pfuma yeimba yaMwari wechokwadi nokutarisira pfuma yezvinhu zvakaitwa zvitsvene.
21  Pavanakomana vaRadhani, ivo vanakomana vomuGeshoni wokwaRadhani; ivo vakuru vedzimba dzemadzibaba dzaRadhani muGeshoni, paiva naJehiyeri.
22  Vanakomana vaJehiyeri, Zetamu nehama yake Joeri, ndivo vaitarisira pfuma yeimba yaJehovha.
23  KuvaAmramu, nevaIzihari, nevaHebroni, nevaUzieri,
24  Shebhueri mwanakomana waGeshomu mwanakomana waMosesi ndiye aiva mutungamiriri aitarisira zvinhu zvakanga zvakachengetwa.
25  Kuhama dzake, kwaEriyezeri kwaiva nomwanakomana wake Rehabhiya nomwanakomana wake Jeshaya nomwanakomana wake Joramu nomwanakomana wake Zikri nomwanakomana wake Sheromoti.
26  Sheromoti uyu nehama dzake ndivo vaitarisira pfuma yose yezvinhu zvakaitwa zvitsvene, zvakanga zvaitwa zvitsvene namambo Dhavhidhi nevakuru vedzimba dzemadzibaba, nevakuru vezviuru nevemazana, nevakuru veuto.
27  Zvinhu zvakabva kuhondo nezvakanga zvapambwa vakanga vazviita zvitsvene kuti vagadzirise imba yaJehovha.
28  Nezvose zvakanga zvaitwa zvitsvene nomuoni Samueri naSauro mwanakomana waKishi naAbhineri mwanakomana waNeri naJoabhi mwanakomana waZeruya. Chose chakaitwa chitsvene chero nomunhu upi zvake chakanga chichitarisirwa naSheromiti nehama dzake.
29  PavaIzihari, Kenaniya nevanakomana vake ndivo vaiva vatungamiriri vebasa raiitwa kunze uye vari vatongi vaIsraeri.
30  PavaHebroni, Hashabhiya nehama dzake, varume chiuru nemazana manomwe vaikwanisa, ndivo vaitarisira vaIsraeri vakanga vari munzvimbo yaJodhani kumavirira pabasa rose raJehovha nebasa ramambo.
31  PavaHebroni, Jerija ndiye aiva mukuru wevaHebroni maererano nezvizvarwa zvavo maererano nemadzitateguru. Mugore rechimakumi mana roumambo hwaDhavhidhi ivo vakatsvakwa, uye varume vaiva vakashinga, vaiva nesimba, vakawanikwa pakati pavo muJazeri raiva muGiriyedhi.
32  Hama dzake, varume vaikwanisa, vaiva zviuru zviviri nemazana manomwe, vakuru vedzimba dzemadzibaba. Naizvozvo mambo Dhavhidhi akavagadza kuti vatarisire vaRubheni nevaGadhi nehafu yedzinza revaManase, nokuda kwenyaya dzose dzaMwari wechokwadi nenyaya dzamambo.
11  Kwapera nguva yakati, vaIsraeri vose vakaungana kwaiva naDhavhidhi kuHebroni, vakati: “Tarirai! Tiri pfupa renyu nenyama yenyu.
2  Nezuro uye munguva yakapfuura, kunyange Sauro paaiva mambo, ndimi maitungamirira vaIsraeri muchibuda navo nokupinda navo; uye Jehovha Mwari wenyu akati kwamuri, ‘Iwe uchafudza vanhu vangu vaIsraeri, uye iwe uchava mutungamiriri wevanhu vangu vaIsraeri.’”
3  Naizvozvo varume vakuru vose vaIsraeri vakauya kwaiva namambo kuHebroni, Dhavhidhi akaita sungano navo pamberi paJehovha vari muHebroni; vakabva vazodza Dhavhidhi kuti ave mambo waIsraeri, sezvakanga zvataurwa naJehovha achishandisa Samueri.
4  Gare gare Dhavhidhi nevaIsraeri vose vakaenda kuJerusarema, kureva kuJebhusi, kunyika yaigara vaJebhusi.
5  Vagari vokuJebhusi vakati kuna Dhavhidhi: “Hausi kuzopinda muno.” Kunyange zvakadaro Dhavhidhi akakunda nhare yeZiyoni, kureva Guta raDhavhidhi.
6  Naizvozvo Dhavhidhi akati: “Ani naani anotanga kuuraya vaJebhusi, ndiye achava mukuru uye muchinda.” Joabhi mwanakomana waZeruya ndiye akatanga kuenda, akava mukuru.
7  Dhavhidhi akagara munzvimbo yakaoma kusvika. Ndokusaka vakaitumidza kuti Guta raDhavhidhi.
8  Akatanga kuvaka guta racho mativi ose, kubvira kuMurwi Wevhu kusvikira kumativi akanga akapoteredza, asi Joabhi ndiye akagadzira zvimwe zvinhu zvose zveguta racho.
9  Dhavhidhi akaramba achingokura, nokuti Jehovha wemauto aiva naye.
10  Zvino ava ndivo vakanga vari vakuru vevarume vaiva nesimba vaDhavhidhi, vaimutsigira zvakasimba muumambo hwake pamwe chete nevaIsraeri vose, kuti vamuite mambo maererano neshoko raJehovha pamusoro paIsraeri.
11  Aya ndiwo mazita evarume vaDhavhidhi vaiva nesimba: Jashobheyamu mwanakomana womuHakimoni, aiva mukuru wevatatu. Akavheyesera pfumo rake vanhu mazana matatu akavauraya panguva imwe chete.
12  Aiteverwa naEriyezari mwanakomana waDhodho muAhohi. Aiva mumwe wevarume vatatu vaiva nesimba.
13  Ndiye aiva naDhavhidhi kuPasi-dhamimu, kwakanga kwaungana vaFiristiya kuti varwe. Zvino kwaiva nechikamu chomunda chakanga chizere bhari, uye vanhu vakanga vatiza vaFiristiya.
14  Asi iye akamira pakati pechikamu chacho, akachinunura, akaramba achiuraya vaFiristiya, zvokuti Jehovha akaunza ruponeso rukuru.
15  Vatatu vevakuru makumi matatu vakaenda kudombo, kwaiva naDhavhidhi kubako reAdhuramu, uto revaFiristiya parakanga rakadzika musasa mubani revaRefaimu.
16  Panguva iyoyo Dhavhidhi aiva munzvimbo yakaoma kusvika; uye panguva iyoyo boka revarwi revaFiristiya raiva muBhetrehema.
17  Kwapera nguva yakati, Dhavhidhi akataura zvaaipanga akati: “Haiwa, kudai ndanwa mvura yomumugodhi wokuBhetrehema, uri pagedhi!”
18  Vatatu vacho vakabva vamanikidzira kupinda mumusasa wevaFiristiya, vakachera mvura yomumugodhi wokuBhetrehema, uri pagedhi, vakaitakura, vakaenda nayo kwaiva naDhavhidhi. Zvino Dhavhidhi akaramba kuinwa, asi akaidururira kuna Jehovha.
19  Iye akati: “Handingambofungi zvakadaro, nokuda kwaMwari wangu, kuti ndiite izvi! Ndinganwa ropa revarume ava vaisa mweya yavo pangozi here? Nokuti vaisa mweya yavo pangozi kuti vauye nayo.” Uye akaramba kuinwa. Izvi ndizvo zvakaitwa nevarume vatatu vaiva nesimba.
20  Abhishai mwana wababa vaJoabhi, ndiye akava mukuru wevatatu vacho; uye akavheyesera pfumo rake vanhu mazana matatu akavauraya, aiva nomukurumbira wakaita sowevatatu.
21  Pavatatu vacho aikudzwa kupfuura vamwe vaviri, uye akava mukuru wavo; asi haana kuenzana nevatatu vokutanga.
22  Bhenaya mwanakomana waJehoyadha, mwanakomana womurume akanga akashinga, akaita mabasa mazhinji muKabhuzeeri, akauraya vanakomana vaviri vaArieri wokuMoabhi; uye akaburuka akauraya shumba mugomba remvura pazuva rakanaya chando.
23  Ndiye akauraya mumwe murume wokuIjipiti, murume akanga akanyanyisa kukura, aisvika makubhiti mashanu. MuIjipiti wacho akanga akabata pfumo rakaita sedanda revaruki; asi iye akaenda kwaaiva aine tsvimbo, akabvuta pfumo racho muruoko rwomuIjipiti wacho, akamuuraya nepfumo rake.
24  Izvi ndizvo zvinhu zvakaitwa naBhenaya mwanakomana waJehoyadha, akanga aine mukurumbira pavarume vatatu vaiva nesimba.
25  Kunyange zvazvo aikudzwa kupfuura vane makumi matatu, haana kusvika pachinzvimbo chevatatu vokutanga. Asi Dhavhidhi akamugadza kuti atarisire varindi vake.
26  Varume vemauto ehondo vaiva nesimba vaiva, Asaheri mukoma waJoabhi, Erihanani mwanakomana waDhodho wokuBhetrehema,
27  Shamoti muHarori, Herezi muPeroni,
28  Ira mwanakomana waIkeshi muTekoa, Abhi-ezeri muAnatoti,
29  Sibhekai muHusha, Irai muAhohi,
30  Maharai muNetofa, Heredhi mwanakomana waBhaana muNetofa,
31  Itayi mwanakomana waRibhai wokuGibhiya revanakomana vaBhenjamini, Bhenaya muPiratoni,
32  Hurai wokumipata ine hova yeGaashi, Abhieri muAbhati,
33  Azmavheti muBhaharumu, Eriyabha muShaaribhoni,
34  vanakomana vaHashemu muGizoni, Jonatani mwanakomana waShagee muHarari,
35  Ahiyamu mwanakomana waSakari muHarari, Erifari mwanakomana waUri,
36  Heferi muMekera, Ahija muPeroni,
37  Hezro muKameri, Naarai mwanakomana waEzbhai,
38  Joeri mwana wababa vaNatani, Mibhari mwanakomana waHagri,
39  Zereki muAmoni, Naharai muBheroti, mutakuri wezvombo zvaJoabhi mwanakomana waZeruya,
40  Ira muItri, Garebhi muItri,
41  Uriya muHiti, Zabhadhi mwanakomana waArai,
42  Adhina mwanakomana waShiza muRubheni, mukuru wevaRubheni, nevane makumi matatu vavaiva navo;
43  Hanani mwanakomana waMaaka, naJoshafati muMitni,
44  Uzia muAshterati, Shama naJeyieri, vanakomana vaHotamu muAroeri,
45  Jedhiyaeri mwanakomana waShimri, nehama yake Joha muTizi,
46  Erieri muMahavhi, naJeribhai naJoshavhiya vanakomana vaErinaamu, naItima muMoabhi.
47  Erieri naObhedhi naJaasieri muMezobha.
8  Bhenjamini akabereka Bhira, dangwe rake, Ashbheri wechipiri naAhara wechitatu,
2  Noha wechina naRafa wechishanu.
3  Bhira akava nevanakomana, Adhari naGera naAbhihudhi,
4  naAbhishua naNaamani naAhoa,
5  naGera naShefufani naHuramu.
6  Ava ndivo vaiva vanakomana vaEhudhi. Ndivo vaiva vakuru vedzimba dzemadzitateguru dzevagari vomuGebha, uye vakavatapa vachivaendesa kuManahati.
7  Naamani naAhija; uye Gera—ndiye akavatapa, akabereka Aza naAhihudhi.
8  Shaharaimu akabereka vana munyika yeMoabhi, pashure pokunge adzinga vanhu. Madzimai ake aiva Hushimu naBhaara.
9  Nomudzimai wake Hodheshi, akabereka Jobhabhu naZibhiya naMesha naMarikamu,
10  naJeuzi naSakiya naMima. Ava ndivo vaiva vanakomana vake, vakuru vedzimba dzemadzitateguru.
11  Uye naHushimu, iye akabereka Abhitubhu naEripaari.
12  Vanakomana vaEripaari vaiva Ebheri naMishamu naShemedhi, uya akavaka Ono neRodhi nemataundi aiva pasi paro,
13  naBheria naShema. Ava ndivo vaiva vakuru vedzimba dzemadzitateguru, dzevagari vomuAijaroni. Ava ndivo vakadzinga vagari vomuGati.
14  Kwaiva naAhiyo, Shashaki naJeremoti,
15  naZebhadhiya naAradhi naEdheri,
16  naMikaeri naIshpa naJoha, vanakomana vaBheria,
17  naZebhadhiya naMeshuramu naHizki naHebheri,
18  naIshmerai naIzriya naJobhabhu, vanakomana vaEripaari,
19  naJakimu naZikri naZabdhi,
20  naErienai naZiretai naErieri,
21  naAdhaya naBheraya naShimrati, vanakomana vaShimei,
22  naIshpani naEbheri naErieri,
23  naAbdhoni naZikri naHanani,
24  naHananiya naEramu naAnatotija,
25  naIfidheya naPenueri, vanakomana vaShashaki,
26  naShamsherai naShehariya naAtariya,
27  naJaareshiya naEriya naZikri, vanakomana vaJerohamu.
28  Ava ndivo vaiva vakuru vedzimba dzemadzitateguru nemadzinza avo, vaiva vakuru. Ava ndivo vaigara muJerusarema.
29  Baba vaGibhiyoni, Jeyieri, vaigara muGibhiyoni, uye mudzimai wavo ainzi Maaka.
30  Mwanakomana wake wedangwe, aiva Abdhoni, naZuri naKishi naBhaari naNadhabhi,
31  naGedhori naAhiyo naZekeri.
32  Mikroti akabereka Shimeya. Ava pamwe chete nehama dzavo ndivo vaigara pakatarisana nedzimwe hama dzavo muJerusarema.
33  Neri akabereka Kishi; Kishi akabereka Sauro; Sauro akabereka Jonatani naMariki-shua naAbhinadhabhi naEshbhaari.
34  Mwanakomana waJonatani aiva Meribhi-bhaari. Meribhi-bhaari akabereka Mika.
35  Vanakomana vaMika vaiva Pitoni naMereki naTarea naAhazi.
36  Ahazi akabereka Jehoadha; Jehoadha akabereka Aremeti naAzmavheti naZimri. Zimri akabereka Moza;
37  Moza akabereka Bhineya, aiva nomwanakomana ainzi Rafaa, aiva nomwanakomana ainzi Ereyasa, aiva nomwanakomana ainzi Azeri.
38  Azeri aiva nevanakomana vatanhatu, uye aya ndiwo aiva mazita avo: Azrikamu, Bhokeru naIshmaeri naSheariya naObhadhiya naHanani. Vose ava ndivo vaiva vanakomana vaAzeri.
39  Vanakomana vaEsheki hama yake vaiva Uramu dangwe rake, Jeushi wechipiri naErifereti wechitatu.
40  Vanakomana vaUramu vakava varume vakashinga, vaiva nesimba, vaikunga uta, uye vaiva nevanakomana vazhinji nevazukuru, zana nemakumi mashanu. Vose ava vaibva kuvanakomana vaBhenjamini.
16  Nokudaro vakapinda neareka yaMwari wechokwadi, vakaiisa mutende rayakanga yadzikirwa naDhavhidhi; uye vakapa zvinopiwa zvinopiswa nezvibayiro zvokugoverana pamberi paMwari wechokwadi.
2  Dhavhidhi paakapedza kupa zvinopiwa zvinopiswa nezvibayiro zvokugoverana, akakomborera vanhu achishandisa zita raJehovha.
3  Akapawo vaIsraeri vose, murume nomukadzi, mumwe nomumwe chingwa cheraundi nekeke rezvibereko zvemichindwe nekeke remazambiringa akaomeswa.
4  Akabva agadza vamwe vaRevhi pamberi peareka yaJehovha kuti vave vashumiri, kuti vayeuke, vaonge uye varumbidze Jehovha Mwari waIsraeri,
5  Asafi ndiye aiva mukuru, Zekariya ari wechipiri kwaari, naJeyieri naShemiramoti naJehieri naMatitiya naEriyabhi naBhenaya naObhedhi-edhomu naJeyieri, vaine zviridzwa zvine tambo noudimbwa, Asafi achiridza kwazvo makwakwakwa esimbi,
6  vapristi, Bhenaya naJahazieri vachiridza mabhosvo nguva dzose pamberi peareka yesungano yaMwari wechokwadi.
7  Pazuva iroro Dhavhidhi ndipo paakapa mupiro kekutanga kuti aonge Jehovha achishandisa Asafi nehama dzake, achiti:
8  “Ongai Jehovha; danai zita rake,Zivisai mabasa ake pakati pemarudzi!
9  Muimbirei, muimbirei rwiyo,Fungisisai mabasa ake ose anoshamisa.
10  Zvirumbidzei nokuda kwezita rake dzvene,Mwoyo yevaya vari kutsvaka Jehovha ngaifare.
11  Tsvakai Jehovha nesimba rake,Tsvakai kunzwirwa nyasha naye nguva dzose.
12  Yeukai mabasa ake anoshamisa aakaita,Zvishamiso zvake nezvaakatonga nomuromo wake,
13  Haiwa imi vana vomushumiri wake Israeri,Imi vanakomana vaJakobho, vaakasarudza.
14  Iye ndiJehovha Mwari wedu; zvaakatonga zviri munyika yose.
15  Yeukai sungano yake nokusingagumi,Shoko raakarayira zvizvarwa zvine chiuru,
16  Sungano yaakaita naAbrahamu,Nemhiko yake yaakaita kuna Isaka.
17  Mhiko yaakaitawo kuti irambe iripo somurau kunyange kuna Jakobho,Sesungano inogara nokusingagumi kunyange kuna Israeri,
18  Achiti, ‘Ndichakupa nyika yeKenani,Kuti ive mugove wenhaka yako.’
19  Izvi zvakaitika pamakanga muri vashomanana,Chokwadi, pamakanga muri vashomanana, uye muri vatorwa mairi.
20  Vakaramba vachifamba-famba vachibva kune rumwe rudzi vachienda kune rumwe rudzi,Vachibva kune humwe umambo vachienda kune vamwe vanhu.
21  Haana kubvumira kuti chero munhu upi zvake avabiridzire,Asi akatsiura madzimambo nokuda kwavo,
22  Achiti, ‘Musabata vazodziwa vangu,Musaitira vaprofita vangu chinhu chakaipa.’
23  Imbirai Jehovha, imi vanhu vose vepanyika!Zuva nezuva zivisai ruponeso rwaanopa!
24  Rondedzerai kukudzwa kwake pakati pemarudzi,Nemabasa ake anoshamisa pakati pemarudzi ose.
25  Nokuti Jehovha mukuru uye anofanira kurumbidzwa kwazvo,Anofanira kutyiwa kupfuura vamwe vanamwari vose.
26  Nokuti vanamwari vose vemamwe marudzi ndivanamwari vasina zvavanobatsira.Asi Jehovha, ndiye akasika matenga.
27  Kukudzwa nokubwinya zviri pamberi pake,Simba nomufaro zviri panzvimbo yake.
28  Ipai Jehovha, haiwa imi mhuri dzemamwe marudzi,Ipai Jehovha kukudzwa nesimba.
29  Ipai Jehovha kukudzwa kwezita rake,Takurai chipo muuye pamberi pake.Kotamirai Jehovha makapfeka zvishongo zvitsvene.
30  Rwadziwai kwazvo nokuda kwake, imi vanhu vose vepanyika!Uyewo nyika inobereka inosimbiswa kwazvo:Haizombozununguswi.
31  Matenga ngaafare, nenyika ngaifare,Ngavati pakati pemarudzi, ‘Jehovha ava mambo!’
32  Gungwa ngaritinhire pamwe chete nezvizere mariri,Sango ngaripembere nomufaro pamwe chete nezvose zviri mariri.
33  Uyewo miti yomusango ngaifare kwazvo nokuda kwaJehovha,Nokuti auya kuzotonga nyika.
34  Ongai Jehovha, nokuti akanaka,Nokuti mutsa wake worudo unogara nokusingagumi.
35  Itii, ‘Tiponesei, haiwa Mwari woruponeso rwedu,Tiunganidzei mutinunure pamarudzi aya,Kuti tionge zita renyu dzvene, tikurumbidzei tichipembera nomufaro.
36  Jehovha Mwari waIsraeri ngaarumbidzwe narini kusvikira narini.’” Vanhu vose vakati, “Ameni!” vakarumbidza Jehovha.
37  Naizvozvo akasiya Asafi nehama dzake vari pamberi peAreka yesungano yaJehovha kuti vashumire vari pamberi peAreka nguva dzose, maererano nezvaidiwa zuva rimwe nerimwe;
38  naObhedhi-edhomu nehama dzake, makumi matanhatu nevasere, naObhedhi-edhomu mwanakomana waJedhutuni naHosa kuti vave vachengeti vegedhi;
39  nomupristi Zadhoki nehama dzake vapristi vaiva pamberi petebhenekeri yaJehovha panzvimbo yakakwirira yaiva kuGibhiyoni,
40  kuti vapisire zvinopiwa zvinopiswa kuna Jehovha paatari yezvinopiwa zvinopiswa nguva dzose, mangwanani nemanheru, uye kuti vaite zvose zvakanyorwa mumutemo waJehovha zvaakarayira Israeri;
41  uye vaiva pamwe chete naHemani naJedhutuni nevamwe varume vose vakasarudzwa vakanga vakasarudzwa nemazita kuti vaonge Jehovha, nokuti “mutsa wake worudo unogara nokusingagumi”;
42  uye vaiva pamwe chete naHemani naJedhutuni, kuti varidze mabhosvo nemakwakwakwa esimbi nezviridzwa zvokuridzira Mwari wechokwadi nziyo; uye vanakomana vaJedhutuni vaiva pagedhi.
43  Vanhu vose vakaenda mumwe nomumwe kumba kwake. Naizvozvo Dhavhidhi akadzokera kunokomborera imba yake.
18  Zvino pashure paizvozvo Dhavhidhi akarwisa vaFiristiya, akavakunda, akatorera vaFiristiya Gati nemataundi aiva pasi paro.
2  Akabva akundawo Moabhi, uye vaMoabhi vakava vashandi vaDhavhidhi vaiunza muripo.
3  Dhavhidhi akarwisa Hadhadhezeri mambo weZobha kuHamati paaienda kunotonga kurwizi rwaYufratesi.
4  Dhavhidhi akamutorerawo ngoro chiuru nevatasvi vemabhiza zviuru zvinomwe nevarume vaifamba netsoka zviuru makumi maviri. Dhavhidhi akabva agura madzira emakumbo emabhiza ose aikweva ngoro, asi akasiya mabhiza zana aikweva ngoro.
5  Siriya yokuDhamasiko payakauya kuzobatsira Hadhadhezeri mambo weZobha, Dhavhidhi akauraya varume zviuru makumi maviri nezviviri pavaSiriya.
6  Pashure paizvozvo Dhavhidhi akaisa mapoka evarwi muSiriya yokuDhamasiko, vaSiriya vakava vashandi vaDhavhidhi vaiunza muripo. Jehovha akaramba achipa Dhavhidhi ruponeso kwose kwose kwaaienda.
7  Dhavhidhi akatorawo nhoo dzendarama dzeraundi dzaiva pavashandi vaHadhadhezeri, akaenda nadzo kuJerusarema.
8  Dhavhidhi akatora mhangura yakawanda kwazvo kuTibhati nokuKuni, maguta aHadhadhezeri. Soromoni akazoigadzirisa dziva remhangura nembiru nemidziyo yemhangura.
9  Tou mambo weHamati paakanzwa kuti Dhavhidhi akanga auraya uto rose rehondo raHadhadhezeri mambo weZobha,
10  akabva atuma mwanakomana wake Hadhoramu kuna Mambo Dhavhidhi kunomubvunza kuti akadini nokumukorokotedza kuti akanga arwisa Hadhadhezeri akamuuraya, (nokuti Hadhadhezeri akanga arovedzwa zvehondo achirwisana naTou,) uye aiva nezvinhu zvemarudzi ose zvendarama nesirivha nemhangura.
11  Mambo Dhavhidhi akatsaurirawo izvi kuna Jehovha, pamwe chete nesirivha nendarama yaakanga atora kumarudzi ose, kuEdhomu nokuMoabhi nokuvanakomana vaAmoni nokuvaFiristiya nokuna Amareki.
12  Abhishai mwanakomana waZeruya, akauraya vaEdhomu muMupata woMunyu, zviuru gumi nezvisere.
13  Naizvozvo akaisa mapoka evarwi muEdhomu, vaEdhomu vose vakava vashandi vaDhavhidhi. Jehovha akaramba achiponesa Dhavhidhi kwose kwose kwaaienda.
14  Dhavhidhi akaramba achitonga vaIsraeri vose, uye akaramba achiruramisira vanhu vake vose nokuvaitira zvakarurama.
15  Joabhi mwanakomana waZeruya ndiye aitarisira uto racho, uye Jehoshafati mwanakomana waAhirudhi aiva munyori wezvaiitika.
16  Zadhoki mwanakomana waAhitubhu naAhimereki mwanakomana waAbhiyatari vaiva vapristi, uye Shavhisha aiva munyori.
17  Bhenaya mwanakomana waJehoyadha ndiye aitarisira vaKereti nevaPereti; uye vanakomana vaDhavhidhi ndivo vaiva panzvimbo yokutanga kudivi ramambo.
17  Zvino Dhavhidhi paakangotanga kugara muimba yake, Dhavhidhi akati kumuprofita Natani: “Tarirai ini ndiri kugara muimba yemisidhari, asi areka yesungano yaJehovha iri mumachira etende.”
2  Natani akabva ati kuna Dhavhidhi: “Itai zvose zviri mumwoyo menyu, nokuti Mwari wechokwadi anemi.”
3  Zvino usiku ihwohwo shoko raMwari rakauya kuna Natani, richiti:
4  “Enda uti kumushumiri wangu Dhavhidhi, ‘Zvanzi naJehovha: “Hausi iwe uchandivakira imba yokuti ndigare.
5  Nokuti handina kugara mumba kubvira pazuva randakabudisa Israeri kusvikira nhasi, asi ndaingoramba ndichibva mune rimwe tende ndichienda mune rimwe tende uye ndichibva mune imwe tebhenekeri ndichienda mune imwe.
6  Munguva yose yandakafamba-famba pakati pevaIsraeri vose, ndakambotaura shoko rimwe chete here nomumwe wevatongi vaIsraeri vandakarayira kuti vafudze vanhu vangu, ndichiti, ‘Nei musina kundivakira imba yemisidhari?’”’
7  “Zvino unoti kumushumiri wangu Dhavhidhi, ‘Zvanzi naJehovha wemauto: “Ini ndakakutora kumafuro kwawaifudza makwai kuti uve mutungamiriri wevanhu vangu vaIsraeri.
8  Ndichava newe kwose kwaunofamba, ndichaparadza vavengi vako vose pamberi pako, uye ndichakuitira zita rakafanana nezita revakuru vari panyika.
9  Ndichagadzirira vanhu vangu vaIsraeri nzvimbo, ndovadyara, uye chokwadi vachagara munzvimbo dzavo dzavari, havazonetswizve; uye vanakomana vokusarurama havazovaparadzizve, sezvavakaita pakutanga,
10  kunyange kubvira pamazuva andakagadza vatongi kuti vatarisire vanhu vangu vaIsraeri. Ndichaninipisa vavengi vako vose. Ndinokuudza, ‘Jehovha achakuvakirawo imba.’
11  “‘“Zvino kana mazuva ako akwana, okuti uende, uve pamwe chete nemadzitateguru ako, ndichamutsa mwana wako anokutevera, uyo achava mumwe wevanakomana vako, uye ndichasimbisa kwazvo umambo hwake.
12  Ndiye achandivakira imba, uye ndichasimbisa kwazvo chigaro chake choumambo nokusingagumi.
13  Ini ndichava baba vake, iye achava mwanakomana wangu; uye handizobvisi mutsa wangu worudo kwaari semabvisiro andakauita kune akakutangira.
14  Ndichaita kuti arambe ari mumba mangu nomuumambo hwangu nokusingagumi, uye chigaro chake choumambo chichagara nokusingagumi.”’”
15  Natani akataura naDhavhidhi maererano nemashoko aya ose uye maererano nezvakaratidzwa zvose izvi.
16  Pashure paizvozvo Mambo Dhavhidhi akapinda, akagara pasi pamberi paJehovha, akati: “Haiwa Jehovha Mwari, ndini ani, uye imba yangu chii zvamandisvitsa pano?
17  Sokunge ichi chinhu chiduku kwamuri, haiwa Mwari, imi muri kutaura pamusoro peimba yomushumiri wenyu kusvikira kunguva yemberi iri kure, uye mandiona somunhu anoramba achikwidziridzwa, haiwa Jehovha Mwari.
18  Dhavhidhi angatiizve kwamuri pamusoro pokukudzwa kwomushumiri wenyu, zvamunonyatsoziva mushumiri wenyu?
19  Haiwa Jehovha, makaita zvinhu zvikuru zvose izvi nokuita kuti zvinhu zvikuru zvose zvakaitwa zvizivikanwe nokuda kwomushumiri wenyu uye sezvaidiwa nomwoyo wenyu.
20  Haiwa Jehovha, hakuna akaita semi, uye hakuna mumwe Mwari kunze kwenyu maererano nezvose zvatakanzwa nezvazvo nenzeve dzedu.
21  Ndorupi rumwe rudzi panyika rwakafanana nevanhu venyu vaIsraeri, vakadzikinurwa naMwari wechokwadi kuti vave rudzi rwake, kuti muzviitire zita rakakurumbira rezvinhu zvikuru zvakaitwa nezvinhu zvinotyisa nokudzinga marudzi pamberi pevanhu venyu vamakadzikinura muIjipiti?
22  Makaita kuti vanhu venyu vaIsraeri vave vanhu venyu nokusingagumi, uye imi, haiwa Jehovha, makava Mwari wavo.
23  Zvino, haiwa Jehovha, itai kuti shoko ramataura pamusoro pomushumiri wenyu uye pamusoro peimba yake rive rakatendeka nokusingagumi, uye itai sezvamataura.
24  Zita renyu ngarive rakatendeka uye rive guru nokusingagumi, muchiti, ‘Jehovha wemauto, Mwari waIsraeri, ndiMwari waIsraeri,’ uye imba yomushumiri wenyu Dhavhidhi ngairambe iri pamberi penyu.
25  Nokuti imi, Mwari wangu, mazivisa mushumiri wenyu chinangwa chokumuvakira imba. Ndokusaka mushumiri wenyu awana nguva yokunyengetera pamberi penyu.
26  Zvino, haiwa Jehovha, ndimi Mwari wechokwadi, uye ndimi muri kupikira mushumiri wenyu zvinhu izvi zvakanaka.
27  Zvino chikomborerai henyu imba yomushumiri wenyu kuti irambe iri pamberi penyu nokusingagumi; nokuti, haiwa Jehovha, makomborera, uye yakomborerwa nokusingagumi.”
9  Zvino vaIsraeri vose vakanyorwa maererano nemadzinza avo; vakanyorwa muBhuku reMadzimambo aIsraeri. VaJudha vakatapwa vakaendeswa kuBhabhironi nokuda kwokusatendeka kwavo.
2  Vagari vokutanga vaiva munhaka yavo mumaguta avo vaiva vaIsraeri, vapristi, vaRevhi nevaNetinimu.
3  MuJerusarema maigara vamwe vanakomana vaJudha nevamwe vanakomana vaBhenjamini nevamwe vanakomana vaEfremu nevaManase:
4  Utai mwanakomana waAmihudhi mwanakomana waOmri mwanakomana waImri mwanakomana waBhani, wevanakomana vaPerezi mwanakomana waJudha.
5  KuvaShiro, kwaiva naAsaya aiva dangwe nevanakomana vake.
6  Kuvanakomana vaZera kwaiva naJeueri, nehama dzavo mazana matanhatu nemakumi mapfumbamwe.
7  Kuvanakomana vaBhenjamini kwaiva naSaruu mwanakomana waMeshuramu mwanakomana waHodhavhiya mwanakomana waHasenua,
8  naIbneya mwanakomana waJerohamu, naEraa mwanakomana waUzai mwanakomana waMikri, naMeshuramu mwanakomana waShefatiya mwanakomana waReueri mwanakomana waIbnija.
9  Hama dzavo maererano nemadzinza avo dzaiva mazana mapfumbamwe nemakumi mashanu nevatanhatu. Vose ava vaiva varume vakuru vemadzibaba maererano neimba yemadzitateguru avo.
10  Kuvapristi kwaiva naJedhaya naJehoyaribhi naJakini,
11  naAzariya mwanakomana waHirikiya mwanakomana waMeshuramu mwanakomana waZadhoki mwanakomana waMerayoti mwanakomana waAhitubhu, mutungamiriri weimba yaMwari wechokwadi,
12  naAdhaya mwanakomana waJerohamu mwanakomana waPashuri mwanakomana waMarikija, naMaasai mwanakomana waAdhieri mwanakomana waJazera mwanakomana waMeshuramu mwanakomana waMeshiremiti mwanakomana waImeri,
13  nehama dzavo, vakuru veimba yemadzitateguru avo, varume vaiva nesimba vaikwanisa kuita basa reimba yaMwari wechokwadi, chiuru nemazana manomwe nemakumi matanhatu.
14  KuvaRevhi kwaiva naShemaya mwanakomana waHashubhu mwanakomana waAzrikamu mwanakomana waHashabhiya wokuvanakomana vaMerari;
15  naBhakbhakari, Hereshi naGarari, naMataniya mwanakomana waMaika mwanakomana waZikri mwanakomana waAsafi,
16  naObhadhiya mwanakomana waShemaya mwanakomana waGarari mwanakomana waJedhutuni, naBherekiya mwanakomana waAsa mwanakomana waErikana, aigara mumisha yevaNetofa.
17  Vachengeti vemagedhi vaiva Sharumu naAkubhu naTarimoni naAhimani nehama yavo Sharumu, aiva mukuru wacho,
18  uye kusvikira panguva iyoyo aiva pagedhi ramambo nechokumabvazuva. Ava ndivo vaiva vachengeti vemagedhi emisasa yevanakomana vaRevhi.
19  Sharumu mwanakomana waKore mwanakomana waEbhiyasafi mwanakomana waKora nehama dzake dzeimba yababa vake vaKora, vaitarisira zvaifanira kuitwa zvebasa racho, vachengeti vemasuo etende, uye madzibaba avo aitarisira musasa waJehovha, vachengeti vepanopindwa napo.
20  Finiyasi mwanakomana waEriyezari ndiye aiva mutungamiriri wavo kare. Jehovha aiva naye.
21  Zekariya mwanakomana waMesheremiya aiva muchengeti wegedhi repasuo retende rokusanganira.
22  Vose vakanga vasarudzwa kuti vave vachengeti vemagedhi pazvikumbaridzo vaiva mazana maviri negumi nevaviri. Vaiva mumisha yavo maererano nokunyorwa kwemadzinza avo. Ava ndivo vakagadzwa naDhavhidhi naSamueri muoni pabasa ravo raida kuvimbika.
23  Ivo nevanakomana vavo vaitarisira magedhi eimba yaJehovha, iyo imba yetende, vachiita basa rokurinda.
24  Vachengeti vemagedhi vaiva kumativi mana, kumabvazuva, kumavirira, kuchamhembe nokumaodzanyemba.
25  Hama dzavo dzaiva mumisha yadzo dzaifanira kuuya kwemazuva manomwe, pamwe chete navo, panguva nenguva.
26  Nokuti pabasa raida kuvimbika paiva nevarume vana vaiva nesimba pane vaichengeta magedhi. Ivo vaiva vaRevhi, uye vaitarisira dzimba dzokudyira nepfuma yeimba yaMwari wechokwadi.
27  Vaipedza usiku vari kumativi ose eimba yaMwari wechokwadi; nokuti vaiita basa rokurinda, vaitarisira kiyi, kuti vavhure mangwanani oga oga.
28  Vamwe vavo vaitarisira midziyo yebasa racho, nokuti vaiipinza ichiverengwa uye vaiibudisa ichiverengwa.
29  Vamwe vavo vaiva varume vakagadzwa kuti vatarisire midziyo nokutarisira midziyo mitsvene yose nokutarisira furawa yakatsetseka newaini nemafuta nezvinonhuhwirira zvichena nemafuta ebharisamu.
30  Vamwe vevanakomana vevapristi vaigadzira muvhenganiswa wemafuta ebharisamu.
31  Matitiya wokuvaRevhi, aiva dangwe raSharumu muKora, aiva pabasa raida kuvimbika rokutarisira zvinhu zvaibikirwa mumapani.
32  Vamwe vanakomana vevaKohati, hama dzavo, vaitarisira zvingwa zvakaturikidzaniswa, kuti vazvigadzire sabata rimwe nerimwe.
33  Ava ndivo vaiva vaimbi, vakuru vemadzibaba evaRevhi vaiva mudzimba dzokudyira, vaya vaisapiwa rimwe basa; nokuti vaifanira kuva pabasa ravo masikati nousiku.
34  Ava ndivo vaiva vakuru vemadzibaba evaRevhi nemadzinza avo, vaiva vatungamiriri. Ava ndivo vaigara muJerusarema.
35  Baba vaGibhiyoni, Jeyieri, vaigara muGibhiyoni. Mudzimai wavo ainzi Maaka.
36  Mwanakomana wake, wedangwe, aiva Abdhoni, naZuri naKishi naBhaari naNeri naNadhabhi,
37  naGedhori naAhiyo naZekariya naMikroti.
38  Mikroti akabereka Shimeyamu. Ivo pamwe chete nehama dzavo ndivo vaigara pakatarisana nedzimwe hama dzavo muJerusarema.
39  Neri akabereka Kishi; Kishi akabereka Sauro; Sauro akabereka Jonatani naMariki-shua naAbhinadhabhi naEshbhaari.
40  Mwanakomana waJonatani aiva Meribhi-bhaari. Meribhi-bhaari akabereka Mika.
41  Vanakomana vaMika vaiva Pitoni naMereki naTareya naAhazi.
42  Ahazi akabereka Jara; Jara akabereka Aremeti naAzmavheti naZimri. Zimri akabereka Moza.
43  Moza akabereka Bhineya aiva nomwanakomana ainzi Refaya, aiva nomwanakomana ainzi Ereasa, aiva nomwanakomana ainzi Azeri.
44  Azeri aiva nevanakomana vatanhatu uye aya ndiwo aiva mazita avo: Azrikamu, Bhokeru naIshmaeri naSheariya naObhadhiya naHanani. Ava ndivo vaiva vanakomana vaAzeri.
28  Zvino Dhavhidhi akaunganidza machinda ose aIsraeri, machinda emadzinza nemachinda emapoka evaya vaishumira mambo nevakuru vezviuru nevakuru vemazana nevakuru vezvinhu zvose nezvipfuwo zvamambo nezvevanakomana vake, pamwe chete nevakuru vakuru nevarume vaiva nesimba, ivo varume vose vakashinga, vaiva nesimba, kuJerusarema.
2  Mambo Dhavhidhi akabva asimuka, akati: “Ndinzwei, hama dzangu nevanhu vangu. Ndaiva nechido mumwoyo mangu chokuti ndivake imba yokuti areka yesungano yaJehovha izororere uye ive chitsiko chetsoka dzaMwari wedu, uye ndakanga ndagadzirira kuvaka.
3  Asi Mwari wechokwadi akati kwandiri, ‘Hauzovakiri zita rangu imba; nokuti uri murume wokurwa, uye wakateura ropa.’
4  Naizvozvo Jehovha Mwari waIsraeri akandisarudza paimba yose yababa vangu kuti ndive mambo waIsraeri nokusingagumi; nokuti akasarudza Judha kuti ave mutungamiriri, uye muimba yaJudha, imba yababa vangu, uye pavanakomana vababa vangu, ndini waakafarira, kuti andigadze kuti ndive mambo waIsraeri wose;
5  uye pavanakomana vangu vose (nokuti Jehovha akandipa vanakomana vakawanda) akabva asarudza mwanakomana wangu Soromoni kuti agare pachigaro choumambo chaJehovha achitarisira vaIsraeri.
6  “Akatizve kwandiri, ‘Mwanakomana wako Soromoni ndiye achavaka imba yangu nezvivanze zvangu; nokuti ndamusarudza kuti ave mwanakomana wangu, uye ini ndichava baba vake.
7  Ndichasimbisa kwazvo umambo hwake nokusingagumi kana achizotsunga kwazvo kuita zvandakarayira nezvandakatonga, sezvaari kuita nhasi.’
8  Zvino, vaIsraeri vose vachizviona, iyo ungano yaJehovha, uye Mwari wedu achinzwa, chenjererai uye tsvakai mirayiro yose yaJehovha Mwari wenyu, kuti muite kuti nyika yakanaka ive yenyu uye muisiyire vanakomana venyu vanokuteverai kuti ive nhaka nokusingagumi.
9  “Zvino iwe, mwanakomana wangu Soromoni, ziva Mwari wababa vako, umushumire nomwoyo wakakwana uye nomweya unofara; nokuti Jehovha anoongorora mwoyo yose, uye anonzwisisa zvose zvinodiwa nepfungwa. Kana ukamutsvaka, achaita kuti umuwane; asi kana ukamusiya, achakurasa nokusingaperi.
10  Zvino ona, nokuti Jehovha akusarudza kuti uvake imba kuti ive nzvimbo tsvene. Shinga uzviite.”
11  Dhavhidhi akapa mwanakomana wake Soromoni purani yokuvaka vharanda neyedzimba dzayo nematura ayo nedzimba dzayo dzepamusoro pedenga remba nedzimba dzayo dzomukati dzine rima neimba yechifukidziro chokuyananisa;
12  nepurani yezvinhu zvose yaakanga apiwa achiita zvokufuridzirwa yezvivanze zveimba yaJehovha neyedzimba dzose dzokudyira dzaiva kumativi ose, yedzimba dzokuchengetera pfuma yeimba yaMwari wechokwadi uye dzepfuma yezvinhu zvakaitwa zvitsvene;
13  neyemapoka evapristi neevaRevhi neyebasa rose reimba yaJehovha neyokugadzirwa kwemidziyo yose yebasa reimba yaJehovha;
14  yendarama maererano nokurema kwayo, ndarama yemidziyo yose yemabasa akasiyana-siyana, yemidziyo yose yesirivha maererano nokurema kwayo, yemidziyo yose yemabasa akasiyana-siyana;
15  nokurema kwezvigadziko zvemarambi zvendarama nemarambi azvo endarama, maererano nokurema kwezvigadziko zvemarambi zvakasiyana-siyana nemarambi azvo, neyezvigadziko zvemarambi zvesirivha maererano nokurema kwechigadziko chemarambi nemarambi acho maererano nebasa rezvigadziko zvemarambi zvakasiyana-siyana;
16  nendarama maererano nokurema kwayo yematafura ezvingwa zvakaturikidzaniswa, yematafura akasiyana-siyana, nesirivha yematafura esirivha;
17  nemaforogo nendiro nemajagi endarama chaiyo, neyendiro duku dzendarama maererano nokurema kwendiro duku dzakasiyana-siyana, neyendiro duku dzesirivha maererano nokurema kwendiro duku dzakasiyana-siyana;
18  neyeatari yerusenzi, ndarama yakanatswa maererano nokurema kwayo neyomufananidzo wengoro, kureva makerubhi endarama kuti atambanudze mapapiro awo, avhare pamusoro peareka yesungano yaJehovha.
19  “Akaita kuti zvinhu zvose zvinzwisiswe zvaita zvokunyorwa zvichibva paruoko rwaJehovha rwaiva pandiri, nokuda kwemabasa ose epurani yacho.”
20  Zvino Dhavhidhi akati kumwanakomana wake Soromoni: “Shinga, usimbe uye uzviite. Usatya kana kuvhunduka, nokuti Jehovha Mwari, Mwari wangu, anewe. Haazokuregi kana kukusiya kusvikira zvose zvaifanira kuitwa zvebasa reimba yaJehovha zvapera.
21  Aya ndiwo mapoka evapristi neevaRevhi nokuda kwebasa rose reimba yaMwari wechokwadi; uye pabasa racho rose une munhu wose ane chido, ane unyanzvi hwebasa racho rose, nemachinda nevanhu vose, kuti vaite zvose zvaunotaura.”
27  Vanakomana vaIsraeri maererano nokuwanda kwavo, vakuru vedzimba dzemadzibaba, nevakuru vezviuru nevemazana, nevatungamiriri vavo vaishumira mambo munyaya dzose dzemapoka evaya vaipinda nokubuda mwedzi nomwedzi kwemwedzi yose yegore, boka rimwe nerimwe raiva zviuru makumi maviri nezvina.
2  Jashobheyamu mwanakomana waZabdhieri ndiye aitarisira boka rokutanga romwedzi wokutanga, uye muboka rake maiva nezviuru makumi maviri nezvina.
3  Vamwe vanakomana vaPerezi, mukuru wevakuru vose vemapoka ebasa vaiva vomwedzi wokutanga.
4  Dhodhai muAhohi neboka rake ndivo vaitarisira boka romwedzi wechipiri, uye Mikroti ndiye aiva mutungamiriri, uye muboka rake maiva nezviuru makumi maviri nezvina.
5  Bhenaya mwanakomana womupristi mukuru Jehoyadha ndiye aiva mukuru weboka rechitatu rebasa romwedzi wechitatu, uye muboka rake maiva nezviuru makumi maviri nezvina.
6  Bhenaya uyu aiva murume aiva nesimba pamakumi matatu uye aitarisira makumi matatu; uye boka rake raitarisirwa nomwanakomana wake Amizabhadhi.
7  Mukuru wechina, womwedzi wechina aiva Asaheri, mwana wababa vaJoabhi, achiteverwa nomwanakomana wake Zebhadhiya, uye muboka rake maiva nezviuru makumi maviri nezvina.
8  Mukuru wechishanu, womwedzi wechishanu aiva Shamuhuti muIzrahiya, uye muboka rake maiva nezviuru makumi maviri nezvina.
9  Mukuru wechitanhatu, womwedzi wechitanhatu aiva Ira mwanakomana waIkeshi muTekoa, uye muboka rake maiva nezviuru makumi maviri nezvina.
10  Mukuru wechinomwe, womwedzi wechinomwe aiva Herezi muPeroni wevanakomana vaEfremu, uye muboka rake maiva nezviuru makumi maviri nezvina.
11  Mukuru wechisere, womwedzi wechisere aiva Sibhekai muHusha wevaZera, uye muboka rake maiva nezviuru makumi maviri nezvina.
12  Mukuru wechipfumbamwe, womwedzi wechipfumbamwe aiva Abhi-ezeri muAnatoti wevaBhenjamini, uye muboka rake maiva nezviuru makumi maviri nezvina.
13  Mukuru wechigumi, womwedzi wechigumi aiva Maharai muNetofa wevaZera, uye muboka rake maiva nezviuru makumi maviri nezvina.
14  Mukuru wechigumi nomumwe, womwedzi wechigumi nomumwe aiva Bhenaya muPiratoni wevanakomana vaEfremu, uye muboka rake maiva nezviuru makumi maviri nezvina.
15  Mukuru wechigumi nevaviri, womwedzi wechigumi nemiviri aiva Heridhai muNetofa, waOtinieri, uye muboka rake maiva nezviuru makumi maviri nezvina.
16  Vaitarisira madzinza aIsraeri vaiva, kuvaRubheni, Eriyezeri mwanakomana waZikri ndiye aiva mutungamiriri; wokuvaSimiyoni, Shefatiya mwanakomana waMaaka;
17  wokwaRevhi Hashabhiya mwanakomana waKemueri; wokwaAroni, Zadhoki;
18  wokwaJudha, Erihu, mumwe wevakoma vaDhavhidhi; wokwaIsakari, Omri mwanakomana waMikaeri;
19  wokwaZebhuruni, Ishmaya mwanakomana waObhadhiya; wokwaNaftari, Jerimoti mwanakomana waAzrieri;
20  kuvanakomana vaEfremu, Hoshea mwanakomana waAzaziya; kuhafu yedzinza raManase, Joeri mwanakomana waPedhaya;
21  kuhafu yedzinza raManase raiva muGiriyedhi, Idho mwanakomana waZekariya; wokwaBhenjamini, Jaasieri mwanakomana waAbhineri;
22  wokwaDhani, Azareri mwanakomana waJerohamu. Aya ndiwo aiva machinda emadzinza aIsraeri.
23  Dhavhidhi haana kuverenga vaya vaitangira pamakore makumi maviri zvichidzika, nokuti Jehovha akanga apika kuti aizoita kuti vaIsraeri vawande senyeredzi dzokumatenga.
24  Joabhi mwanakomana waZeruya akanga atanga kuverenga, asi haana kupedza; nokuda kweizvi vaIsraeri vakatsamwirwa, uye kuwanda kwacho hakuna kubuda munhoroondo yemabasa emazuva aMambo Dhavhidhi.
25  Azmavheti mwanakomana waAdhieri ndiye aitarisira pfuma yamambo. Jonatani mwanakomana waUziya ndiye aitarisira pfuma yaiva mumunda, mumaguta nomumisha nomushongwe.
26  Ezri mwanakomana waKerubhi ndiye aitarisira vanhu vaiita basa vaiva mumunda, vairima ivhu.
27  Shimei muRama ndiye aitarisira minda yemizambiringa; Zabdhi muShifmoti ndiye aitarisira zvaiva muminda yemizambiringa zvemigove yewaini.
28  Bhaari-hanani muGedheri ndiye aitarisira minda yemiorivhi nemiti yemitsamvi yaiva muShefera; Joashi ndiye aitarisira migove yemafuta.
29  Shitrai muSharoni ndiye aitarisira mapoka emombe dzaifura muSharoni; Shafati mwanakomana waAdrai ndiye aitarisira mapoka emombe dzaiva mumapani.
30  Obhiri muIshmaeri ndiye aitarisira ngamera; Jedheya muMeronoti ndiye aitarisira mbongoro hadzi.
31  Jazizi muHagri ndiye aitarisira mapoka emakwai. Ava vose vakanga vari vakuru vezvinhu zvaMambo Dhavhidhi.
32  Jonatani, mwana womukoma waDhavhidhi, aiva gurukota, murume ainzwisisa, uye aivawo munyori; Jehieri mwanakomana waHakimoni aiva nevanakomana vamambo.
33  Ahitoferi aiva gurukota ramambo; Hushai muAki aiva shamwari yamambo.
34  Ahitoferi aiteverwa naJehoyadha mwanakomana waBhenaya naAbhiyatari; uye Joabhi aiva mukuru weuto ramambo.
7  Zvino vanakomana vaIsakari vaiva Tora naPua, Jashubhi naShimroni, vari vana.
2  Vanakomana vaTora vaiva Uzai naRefaya naJerieri naJamai naIbsamu naShemueri, vakuru veimba yemadzitateguru avo. KwaTora kwaiva nevarume vakashinga, vaiva nesimba, maererano nemadzinza avo. Kuwanda kwavo mumazuva aDhavhidhi kwaiva zviuru makumi maviri nezviviri nemazana matanhatu.
3  Vanakomana vaUzai vaiva Izrahiya; uye vanakomana vaIzrahiya vaiva Mikaeri naObhadhiya naJoeri, Ishiya, , vashanu, vose vari vakuru.
4  Vaiva nevarwi veuto rehondo, zviuru makumi matatu nezvitanhatu, maererano nemadzinza avo, maererano neimba yemadzitateguru avo, nokuti vaiva nemadzimai nevanakomana vazhinji.
5  Hama dzavo dzemhuri dzose dzaIsakari dzaiva varume vakashinga, vaiva nesimba, zviuru makumi masere nezvinomwe maererano nokunyorwa kwemadzinza avo ose.
6  Vanakomana vaBhenjamini vaiva Bhira naBhekeri naJedhiyaeri, vari vatatu.
7  Vanakomana vaBhira vaiva Ezbhoni naUzai naUzieri naJerimoti naIrii, vari vashanu, vakuru veimba yemadzitateguru avo, varume vakashinga, vaiva nesimba; uye vaiva zviuru makumi maviri nezviviri nemakumi matatu nevana maererano nokunyorwa kwemadzinza avo.
8  Vanakomana vaBhekeri vaiva Zemira naJoashi naEriyezeri naErioenai naOmri naJeremoti naAbhija naAnatoti naAremeti, vose ava vaiva vanakomana vaBhekeri.
9  Vakuru veimba yemadzitateguru avo, varume vakashinga, vaiva nesimba, vakanyorwa maererano nemadzinza avo, maererano nemhuri dzavo, vaiva zviuru makumi maviri nemazana maviri.
10  Vanakomana vaJedhiyaeri vaiva Bhirihani; uye vanakomana vaBhirihani vaiva Jeushi naBhenjamini naEhudhi naKenaana naZetani naTashishi naAhishahari.
11  Vose ava vaiva vanakomana vaJedhiyaeri, maererano nevakuru vemadzitateguru avo, varume vaiva vakashinga, vaiva nesimba, zviuru gumi nezvinomwe nemazana maviri vaienda kunorwa.
12  VaShupimu nevaHupimu vaiva vanakomana vaIri; vaHushimu vaiva vanakomana vaAheri.
13  Vanakomana vaNaftari vaiva Jazieri naGuni naJezeri naSharumu, vanakomana vaBhiriha.
14  Vanakomana vaManase vaiva Asrieri, akaberekwa nomurongo wake muSiriya. (Akabereka Makiri baba vaGiriyedhi.
15  Makiri akawana mudzimai kwaHupimu naShupimu, uye hanzvadzi yake yainzi Maaka.) Wechipiri ainzi Zerofehadhi, asi Zerofehadhi akava nevanasikana.
16  Kwapera nguva yakati, Maaka, mudzimai waMakiri, akabereka mwanakomana akamutumidza kuti Pereshi; uye munun’una wake ainzi Shereshi; uye vanakomana vake vaiva Uramu naRekemu.
17  Vanakomana vaUramu vaiva Bhedhani. Ava ndivo vaiva vanakomana vaGiriyedhi mwanakomana waMakiri mwanakomana waManase.
18  Hanzvadzi yake yaiva Hamoreketi. Akabereka Ishihodhi naAbhi-ezeri naMahra.
19  Vanakomana vaShemidha vaiva Ahiyani naShekemu naRiki naAniyamu.
20  Vanakomana vaEfremu vaiva Shutera nomwanakomana wake Bheredhi nomwanakomana wake Tahati nomwanakomana wake Ereyadha nomwanakomana wake Tahati,
21  nomwanakomana wake Zabhadhi nomwanakomana wake Shutera naEzeri naEreyadhi. Varume vokuGati vakaberekerwa munyika yacho vakavauraya nokuti vakauya kuzotora zvipfuwo zvavo.
22  Efremu baba vavo vakachema kwemazuva mazhinji, hama dzavo dzikaramba dzichiuya kuzovanyaradza.
23  Pashure paizvozvo, akarara nomudzimai wake, iye akava nepamuviri, akabereka mwanakomana. Asi akamutumidza kuti Bheria, nokuti mukadzi wacho akava mumba make pamaiva nedambudziko.
24  Mwanasikana wake aiva Sheera, akavaka Bheti-horoni, rokuzasi nerokumusoro, neUzeni-sheera.
25  Kwaiva nomwanakomana wake Refa, naReshefi, nomwanakomana wake Tira, nomwanakomana wake Tahani,
26  nomwanakomana wake Radhani, nomwanakomana wake Amihudhi, nomwanakomana wake Erishama,
27  nomwanakomana wake Nuni, nomwanakomana wake Jehoshua.
28  Nhaka yavo nenzvimbo dzavo dzavaigara dzaiva muBheteri nomumataundi aiva pasi paro, kumabvazuva kwaiva neNaarani, kumavirira kwaiva neGezeri nemataundi aiva pasi paro, neShekemu nemataundi aiva pasi paro kusvikira kuGaza nemataundi aiva pasi paro;
29  uye pedyo nevanakomana vaManase paiva neBheti-sheyani nemataundi aiva pasi paro, Taanaki nemataundi aiva pasi paro, Megidho nemataundi aiva pasi paro, Dhori nemataundi aiva pasi paro. Umu ndimo maigara vanakomana vaJosefa, mwanakomana waIsraeri.
30  Vanakomana vaAsheri vaiva Imnaa naIshvha naIshvhi naBheria; uye hanzvadzi yavo yaiva Sera.
31  Vanakomana vaBheria vaiva Hebheri naMarikieri, aiva baba vaBhizaiti.
32  Hebheri akabereka Jafreti naShomeri naHotamu, nehanzvadzi yavo Shua.
33  Vanakomana vaJafreti vaiva Pasaki naBhimihari naAshvhati. Ava ndivo vaiva vanakomana vaJafreti.
34  Vanakomana vaShemeri vaiva Ahi naRoga, Jehubha naAramu.
35  Vanakomana vehama yake Heremu vaiva Zofa naImna naShereshi naAmari.
36  Vanakomana vaZofa vaiva Sua naHaneferi naShuari naBherai naImraa,
37  Bhezeri naHodhi naShaama naShirisha naItrani naBheera.
38  Vanakomana vaJeteri vaiva Jefune naPispa naAra.
39  Vanakomana vaUra vaiva Araa naHanieri naRiziya.
40  Vose ava ndivo vaiva vanakomana vaAsheri, vakuru veimba yemadzitateguru, vakasarudzwa, varume vaiva vakashinga, vaiva nesimba, vakuru vemachinda; uye vakanga vakanyorwa muuto nokuda kwehondo maererano nemadzinza avo. Vaiva varume zviuru makumi maviri nezvitanhatu.
23  Zvino Dhavhidhi akanga akwegura, agutswa nemazuva, naizvozvo akagadza mwanakomana wake Soromoni kuti ave mambo waIsraeri.
2  Akaunganidza machinda ose aIsraeri nevapristi nevaRevhi.
3  Naizvozvo vaRevhi vakaverengwa kubvira pane vaiva nemakore makumi matatu zvichikwira; uye kuwanda kwavo kwakasvika zviuru makumi matatu nezvisere, vachiverenga munhu mumwe nomumwe wavo uye murume mumwe nomumwe.
4  Pane ivava, zviuru makumi maviri nezvina vaizoshanda sevatariri vebasa reimba yaJehovha; uye zviuru zvitanhatu sevatungamiriri nevatongi;
5  uye zviuru zvina sevachengeti vemagedhi uye zviuru zvina sevarumbidzi vaJehovha vachiridza zviridzwa zviya zvakanzi naDhavhidhi “Ndakazvigadzirira kurumbidza.”
6  Dhavhidhi akabva avaisa mumapoka akaenzana nevanakomana vaRevhi, Geshoni, Kohati naMerari.
7  KuvaGeshoni, Radhani naShimei.
8  Vanakomana vaRadhani vaiva Jehieri aiva mukuru naZetamu naJoeri, vari vatatu.
9  Vanakomana vaShimei vaiva Sheromoti naHazieri naHarani, vari vatatu. Ava ndivo vaiva vakuru vemadzibaba aRadhani.
10  Vanakomana vaShimei vaiva Jahati, Zina naJeushi naBheria. Ava vari vana, ndivo vaiva vanakomana vaShimei.
11  Jahati ndiye aiva mukuru, achiteverwa naZizaa. Asi Jeushi naBheria havana kuva nevanakomana vakawanda; naizvozvo vakava imba yemadzibaba yeboka rimwe chete revakuru vakuru.
12  Vanakomana vaKohati vaiva Amramu, Izihari, Hebroni naUzieri, vari vana.
13  Vanakomana vaAmramu vaiva Aroni naMosesi. Asi Aroni akatsaurwa kuti atsvenese Nzvimbo Tsvenetsvene, iye nevanakomana vake nokusingagumi, kuti akwidze utsi hwezvibayiro pamberi paJehovha, kuti amushumire uye kuti akomborere vanhu nezita rake nokusingagumi.
14  Asi kana ari Mosesi munhu waMwari wechokwadi, vanakomana vake vakaramba vachiverengwa pakati pedzinza revaRevhi.
15  Vanakomana vaMosesi vaiva Geshomu naEriyezeri.
16  Vanakomana vaGeshomu vaiva Shebhueri aiva mukuru.
17  Vanakomana vaEriyezeri vaiva Rehabhiya aiva mukuru; uye Eriyezeri haana kuva nevamwe vanakomana, asi vanakomana vaRehabhiya vakava vazhinji kwazvo.
18  Vanakomana vaIzihari vaiva Sheromiti aiva mukuru.
19  Vanakomana vaHebroni vaiva Jeriya aiva mukuru, Amariya ari wechipiri, Jahazieri ari wechitatu naJekameyamu ari wechina.
20  Vanakomana vaUzieri vaiva Mika aiva mukuru naIshiya ari wechipiri.
21  Vanakomana vaMerari vaiva Mari naMushi. Vanakomana vaMari vaiva Eriyezari naKishi.
22  Asi Eriyezari akafa; uye akanga asina vanakomana asi aiva nevanasikana. Naizvozvo hanzvadzi dzavo, vanakomana vaKishi, vakavatora kuti vave madzimai avo.
23  Vanakomana vaMushi vaiva Mari naEdheri naJeremoti, vari vatatu.
24  Ava ndivo vaiva vanakomana vaRevhi maererano neimba yemadzibaba avo, vaiva vakuru vemadzibaba, maererano nevakagadzwa vavo, vakaverengwa nemazita avo, mukuru wavo mumwe nomumwe, vanhu vaiita basa reimba yaJehovha, vaibvira pamakore makumi maviri zvichikwira.
25  Nokuti Dhavhidhi akanga ati: “Jehovha Mwari waIsraeri azorodza vanhu vake, uye achagara muJerusarema nokusingagumi.
26  Uyewo vaRevhi havazofaniri kutakura tebhenekeri kana midziyo yayo chero ipi zvayo yokuitisa basa rayo.”
27  Nokuti maererano nemashoko okupedzisira aDhavhidhi, uku ndiko kwaiva kuwanda kwevanakomana vaRevhi vaibvira pamakore makumi maviri zvichikwira.
28  Nokuti basa ravo raiva rokubatsira vanakomana vaAroni kuita basa reimba yaJehovha rokutarisira zvivanze nokutarisira dzimba dzokudyira nokutarisira kunatswa kwezvinhu zvose zvitsvene nezvaifanira kuitwa zvebasa reimba yaMwari wechokwadi,
29  nerokutarisira zvingwa zvakaturikidzaniswa nerokutarisira furawa yakatsetseka yechinopiwa chezviyo nerokutarisira zvingwa zvitete zvisina kuviriswa nerokutarisira makeke aibikirwa mugango nerokutarisira mukanyiwa wakasanganiswa nerokutarisira kuyerwa kwose kwouwandu hwezvinhu noukuru hwazvo;
30  nerokumira mangwanani oga oga kuti vaonge nokurumbidza Jehovha, nokuita saizvozvo manheru;
31  nerokutarisira kupa zvibayiro zvose zvinopisirwa Jehovha pamasabata, pakugara kwomwedzi uye pamwaka yemitambo, nokuwanda kwazvo maererano nomurau wazvo, nguva dzose pamberi paJehovha.
32  Vakatarisira kuchengetedzwa kwetende rokusanganira nokuchengetedzwa kwenzvimbo tsvene nokuchengetedzwa kwehama dzavo, ivo vanakomana vaAroni nokuda kwebasa reimba yaJehovha.
22  Dhavhidhi akabva ati: “Iyi ndiyo imba yaJehovha Mwari wechokwadi, uye iyi ndiyo atari yezvinopiwa zvinopiswa nokuda kwaIsraeri.”
2  Zvino Dhavhidhi akarayira kuti vatorwa vakanga vari munyika yaIsraeri vaunganidzwe, akabva avaita vavezi vematombo kuti vaveze matombo ane mativi mana akaenzana okuvakisa imba yaMwari wechokwadi.
3  Dhavhidhi akaunganidza simbi zhinji kwazvo dzokugadzirisa zvipikiri zvemasuo emagedhi uye dzokugadzirisa zvokusungisa, nemhangura zhinji kwazvo yaisagona kuyerwa,
4  nematanda omusidhari asingaverengeki; nokuti vaSidhoni nevaTire vakauya nematanda emisidhari mazhinji kwazvo kuna Dhavhidhi.
5  Naizvozvo Dhavhidhi akati: “Mwanakomana wangu Soromoni muduku uye haana simba, asi imba ichavakirwa Jehovha ichava huru kwazvo zvokuti ichava yakakurumbira munyika dzose nokuda kwokunaka kwayo. Saka, regai ndimugadzirire.” Naizvozvo Dhavhidhi akagadzirira zvinhu zvizhinji asati afa.
6  Akashevedzawo mwanakomana wake Soromoni kuti amurayire kuti avakire Jehovha Mwari waIsraeri imba.
7  Dhavhidhi akati kumwanakomana wake Soromoni: “Ndaiva nechido mumwoyo mangu chokuti ndivakire zita raJehovha Mwari wangu imba.
8  Asi shoko raJehovha rakauya kwandiri, richiti, ‘Wakateura ropa zhinji kwazvo, uye wakarwa hondo huru. Haungavakiri zita rangu imba, nokuti wakateura ropa zhinji kwazvo panyika pamberi pangu.
9  Tarira! Uchaberekerwa mwanakomana. Iye achava murume wezororo, ndichamuzorodza pavavengi vake vose vari kumativi ose; nokuti achanzi Soromoni, uye ndichaita kuti vaIsraeri vave norugare norunyararo mumazuva ake.
10  Ndiye achavakira zita rangu imba, iye achava mwanakomana wangu, uye ini ndichava baba vake. Ndichasimbisa kwazvo chigaro choumambo hwake pana Israeri nokusingagumi.’
11  “Zvino, mwanakomana wangu, Jehovha ngaave newe, ubudirire, uvake imba yaJehovha Mwari wako, sezvaakataura pamusoro pako.
12  Jehovha ngaangokupa ungwaru nokunzwisisa, uye ngaakupe murayiro pamusoro paIsraeri, kuti uchengete murayiro waJehovha Mwari wako.
13  Nokudaro uchabudirira kana ukachenjerera kuita mirau nezvakatongwa zvakarayirwa Mosesi naJehovha pamusoro paIsraeri. Shinga, usimbe. Usatya kana kuvhunduka.
14  Tarira, munguva yokutambudzika kwangu ndakagadzirira imba yaJehovha matarenda endarama zviuru zana nematarenda esirivha anosvika miriyoni imwe chete, uye hapana nzira yokuyera nayo mhangura nesimbi nokuti zvizhinji kwazvo; uye ndakagadzirira matanda nematombo, asi uchazozviwedzera hako.
15  Une vanhu vazhinji vanoita basa, vavezi vematombo nevanogadzira matombo, matanda nevanhu vose vane unyanzvi hwemabasa emarudzi ose.
16  Hapana nzira yokuverenga nayo ndarama, sirivha nemhangura nesimbi. Simuka uite basa, Jehovha ngaave newe.”
17  Dhavhidhi akarayirawo machinda ose aIsraeri kuti abatsire mwanakomana wake Soromoni achiti:
18  “Jehovha Mwari wenyu haasi pakati penyu uye haana kukuzorodzai kumativi ose here? Nokuti akaisa vagari vose vomunyika muruoko rwangu, uye nyika yakundwa pamberi paJehovha nepamberi pevanhu vake.
19  Zvino tsungai mwoyo yenyu nemweya yenyu kuti mubvunze Jehovha Mwari wenyu, musimuke, muvake nzvimbo tsvene yaJehovha Mwari wechokwadi, kuti muunze areka yesungano yaJehovha nemidziyo mitsvene yaMwari wechokwadi kuimba ichavakirwa zita raJehovha.”
6  Vanakomana vaRevhi vaiva Geshoni, Kohati naMerari.
2  Vanakomana vaKohati vaiva Amramu, Izihari naHebroni naUzieri.
3  Vanakomana vaAmramu vaiva Aroni naMosesi, uye kwaiva naMiriyemu. Vanakomana vaAroni vaiva Nadhabhi naAbhihu, Eriyezari naItamari.
4  Eriyezari akabereka Finiyasi. Finiyasi akabereka Abhishua.
5  Abhishua akabereka Bhuki; Bhuki akabereka Uzai.
6  Uzai akabereka Zerahiya; Zerahiya akabereka Merayoti.
7  Merayoti akabereka Amariya; Amariya akabereka Ahitubhu.
8  Ahitubhu akabereka Zadhoki; Zadhoki akabereka Ahimaazi.
9  Ahimaazi akabereka Azariya, Azariya akabereka Johanani.
10  Johanani akabereka Azariya. Ndiye akanga ari mupristi muimba yakavakwa naSoromoni muJerusarema.
11  Azariya akabereka Amariya, Amariya akabereka Ahitubhu.
12  Ahitubhu akabereka Zadhoki, Zadhoki akabereka Sharumu.
13  Sharumu akabereka Hirikiya, Hirikiya akabereka Azariya.
14  Azariya akabereka Seraya, Seraya akabereka Jehozadhaki.
15  Jehozadhaki ndiye akatapwa, Jehovha paakaita kuti Judha neJerusarema zvitapwe noruoko rwaNebhukadhinezari.
16  Vanakomana vaRevhi vaiva Geshomu, Kohati naMerari.
17  Aya ndiwo mazita evanakomana vaGeshomu: Ribhini naShimei.
18  Vanakomana vaKohati vaiva Amramu naIzihari naHebroni naUzieri.
19  Vanakomana vaMerari vaiva Mari naMushi. Idzi ndidzo dzaiva mhuri dzevaRevhi maererano nemadzitateguru avo:
20  YaGeshomu, mwanakomana wake Ribhini, aiva nomwanakomana ainzi Jahati, aiva nomwanakomana ainzi Zima,
21  aiva nomwanakomana ainzi Joa, aiva nomwanakomana ainzi Idho, aiva nomwanakomana ainzi Zera, aiva nomwanakomana ainzi Jeyaterai.
22  Vanakomana vaKohati vaiva mwanakomana wake Aminadhabhi, aiva nomwanakomana ainzi Kora, aiva nomwanakomana ainzi Asiri,
23  aiva nomwanakomana ainzi Erikana nomwanakomana ainzi Ebhiyasafi nomwanakomana ainzi Asiri;
24  aiva nomwanakomana ainzi Tahati, aiva nomwanakomana ainzi Urieri, aiva nomwanakomana ainzi Uziya, aiva nomwanakomana ainzi Shauri.
25  Vanakomana vaErikana vaiva Amasai naAhimoti.
26  Kana ari Erikana, vanakomana vaErikana vaiva mwanakomana wake Zofai nomwanakomana wake Nahati,
27  aiva nomwanakomana ainzi Eriyabhi, aiva nomwanakomana ainzi Jerohamu, aiva nomwanakomana ainzi Erikana.
28  Vanakomana vaSamueri vaiva, Joeri wedangwe, naAbhija wechipiri.
29  Vanakomana vaMerari vaiva Mari, aiva nomwanakomana ainzi Ribhini, aiva nomwanakomana ainzi Shimei, aiva nomwanakomana ainzi Uza,
30  aiva nomwanakomana ainzi Shimea, aiva nomwanakomana ainzi Hagiya, aiva nomwanakomana ainzi Asaya.
31  Ava ndivo vakagadzwa naDhavhidhi kuti vatungamirire kuimba paimba yaJehovha pashure pokunge Areka yava nenzvimbo yokuzororera.
32  Vakava vashumiri vokuimba pamberi petebhenekeri yetende rokusanganira kusvikira Soromoni avaka imba yaJehovha muJerusarema; uye vakaramba vachishanda basa ravo maererano nokurayirwa kwavakaitwa.
33  Ava ndivo vaishumira pamwe chete nevanakomana vavo: Pavanakomana vevaKohati paiva naHemani muimbi, mwanakomana waJoeri, mwanakomana waSamueri,
34  mwanakomana waErikana, mwanakomana waJerohamu, mwanakomana waErieri, mwanakomana waToa,
35  mwanakomana waZufi, mwanakomana waErikana, mwanakomana waMahati, mwanakomana waAmasai,
36  mwanakomana waErikana, mwanakomana waJoeri, mwanakomana waAzariya, mwanakomana waZefaniya,
37  mwanakomana waTahati, mwanakomana waAsiri, mwanakomana waEbhiyasafi, mwanakomana waKora,
38  mwanakomana waIzihari, mwanakomana waKohati, mwanakomana waRevhi, mwanakomana waIsraeri.
39  Hama yake Asafi, uya aishumira ari kurudyi rwake, Asafi aiva mwanakomana waBherekiya, mwanakomana waShimea,
40  mwanakomana waMikaeri, mwanakomana waBhaaseya, mwanakomana waMarikija,
41  mwanakomana waEtini, mwanakomana waZera, mwanakomana waAdhaya,
42  mwanakomana waEtani, mwanakomana waZima, mwanakomana waShimei,
43  mwanakomana waJahati, mwanakomana waGeshomu, mwanakomana waRevhi.
44  Kuruboshwe kwaiva nehama dzavo, vanakomana vaMerari, kwaiva naEtani mwanakomana waKishai, mwanakomana waAbdhi, mwanakomana waMaruki,
45  mwanakomana waHashabhiya, mwanakomana waAmaziya, mwanakomana waHirikiya,
46  mwanakomana waAmzi, mwanakomana waBhani, mwanakomana waShemeri,
47  mwanakomana waMari, mwanakomana waMushi, mwanakomana waMerari, mwanakomana waRevhi.
48  Hama dzavo vaRevhi, ndidzo dzakapiwa nokuda kwebasa rose retebhenekeri yeimba yaMwari wechokwadi.
49  Asi Aroni nevanakomana vake vaikwidza utsi hwezvibayiro paatari yezvinopiwa zvinopiswa nepaatari yerusenzi nokuda kwebasa rose rezvinhu zvitsvenetsvene uye kuti vayananisire Israeri, maererano nezvose zvakanga zvarayirwa naMosesi mushumiri waMwari wechokwadi.
50  Ava ndivo vaiva vanakomana vaAroni: mwanakomana wake Eriyezari, aiva nomwanakomana ainzi Finiyasi, aiva nomwanakomana ainzi Abhishua,
51  aiva nomwanakomana ainzi Bhuki, aiva nomwanakomana ainzi Uzai, aiva nomwanakomana ainzi Zerahiya,
52  aiva nomwanakomana ainzi Merayoti, aiva nomwanakomana ainzi Amariya, aiva nomwanakomana ainzi Ahitubhu,
53  aiva nomwanakomana ainzi Zadhoki, aiva nomwanakomana ainzi Ahimaazi.
54  Idzi ndidzo dzaiva nzvimbo dzokugara dzevanakomana vaAroni vemhuri yevaKohati maererano nemisasa yavo yaiva nemasvingo munharaunda yavo, nokuti mugove wacho wakanga wava wavo.
55  Naizvozvo vakavapa Hebroni riri munyika yaJudha, nemafuro aro aiva kumativi aro ose.
56  Asi vakapa Karebhi mwanakomana waJefune munda weguta racho nemisha yaro.
57  Vakapa vanakomana vaAroni maguta okupotera, Hebroni, neRibna nemafuro aro neJatiri neEshtemoa nemafuro aro,
58  neHireni nemafuro aro, Dhebhiri nemafuro aro,
59  neAshani nemafuro aro neBheti-shemeshi nemafuro aro;
60  uye pakati pedzinza raBhenjamini, Gebha nemafuro aro neAremeti nemafuro aro neAnatoti nemafuro aro. Maguta avo ose aiva pakati pemhuri dzavo aiva maguta gumi nematatu.
61  Vakapa vanakomana vaKohati vakanga vasara maguta gumi pakati pemhuri yedzinza, pakati pehafu yedzinza, iyo hafu yaManase, pachishandiswa mujenya.
62  Vakapa vanakomana vaGeshomu maguta gumi nematatu maererano nemhuri dzavo, pakati pedzinza raIsakari nepakati pedzinza raAsheri nepakati pedzinza raNaftari nepakati pedzinza raManase kuBhashani.
63  Vakapa vanakomana vaMerari maererano nemhuri dzavo maguta gumi nemaviri, pakati pedzinza raRubheni nepakati pedzinza raGadhi nepakati pedzinza raZebhuruni, vachishandisa mujenya.
64  Nokudaro vanakomana vaIsraeri vakapa vaRevhi maguta nemafuro awo.
65  Uyewo, pachishandiswa mujenya vakavapa maguta aya avakashevedza nemazita awo pakati pedzinza revanakomana vaJudha nepakati pedzinza revanakomana vaSimiyoni nepakati pedzinza revanakomana vaBhenjamini.
66  Dzimwe mhuri dzevanakomana vaKohati dzakava nemaguta enharaunda yadzo pakati pedzinza raEfremu.
67  Naizvozvo vakavapa maguta okupotera, Shekemu nemafuro aro munzvimbo ine makomo yaEfremu, neGezeri nemafuro aro,
68  neJokmeyamu nemafuro aro neBheti-horoni nemafuro aro,
69  neAijaroni nemafuro aro neGati-rimoni nemafuro aro;
70  uye pakati pehafu yedzinza raManase, Aneri nemafuro aro neBhireyamu nemafuro aro ndiwo akapiwa mhuri yevanakomana vaKohati vakanga vasara.
71  Vakapa vanakomana vaGeshomu Gorani riri muBhashani nemafuro aro neAshtaroti nemafuro aro pakati pehafu yedzinza raManase;
72  uye pakati pedzinza raIsakari, Kedheshi nemafuro aro neDhabherati nemafuro aro,
73  neRamoti nemafuro aro neAnemu nemafuro aro;
74  uye pakati pedzinza raAsheri, Mashari nemafuro aro neAbdhoni nemafuro aro,
75  neHukoki nemafuro aro neRehobhu nemafuro aro;
76  uye pakati pedzinza raNaftari, Kedheshi riri muGarireya nemafuro aro neHamoni nemafuro aro neKiriyataimu nemafuro aro.
77  Vakapa vanakomana vaMerari vakanga vasara Rimono nemafuro aro, Tabhori nemafuro aro, pakati pedzinza raZebhuruni,
78  uye munzvimbo yaJodhani iri kuJeriko kumabvazuva kwaJodhani, pakati pedzinza raRubheni, Bhezeri riri murenje nemafuro aro neJahazi nemafuro aro,
79  neKedhemoti nemafuro aro neMefaati nemafuro aro;
80  uye pakati pedzinza raGadhi, Ramoti riri muGiriyedhi nemafuro aro neMahanaimu nemafuro aro,
81  neHeshbhoni nemafuro aro neJazeri nemafuro aro.
21  Zvino Satani akamukira vaIsraeri, akakurudzira Dhavhidhi kuti averenge vaIsraeri.
2  Naizvozvo Dhavhidhi akati kuna Joabhi nokuvakuru vevanhu: “Endai munoverenga vaIsraeri kubvira kuBheeri-shebha kusvikira kuDhani, mudzoke kwandiri neshoko kuti ndizive kuwanda kwavo.”
3  Asi Joabhi akati: “Jehovha ngaawedzere vanhu vake kane zana kupfuura kuwanda kwavakaita. Haiwa ishe wangu mambo, vose zvavo havasi vashandi vashe wangu here? Ishe wangu anotsvakireiko izvi? Nei achida kuita kuti vaIsraeri vave nemhosva?”
4  Asi shoko ramambo rakakunda Joabhi, zvokuti Joabhi akaenda, akafamba nepakati pevaIsraeri vose, achibva azosvika kuJerusarema.
5  Zvino Joabhi akapa Dhavhidhi nhamba yevanhu vakanga vanyorwa; uye vaIsraeri vose vakasvika varume miriyoni imwe chete nezviuru zana vaivhomora bakatwa, vaJudha vakasvika varume zviuru mazana mana nezvine makumi manomwe vaivhomora bakatwa.
6  Asi haana kunyora vaRevhi nevaBhenjamini pakati pavo, nokuti shoko ramambo rakanga risina kufadza Joabhi zvachose.
7  Zvino chinhu ichi chakanga chakaipa kuna Mwari wechokwadi, naizvozvo akarova Israeri.
8  Naizvozvo Dhavhidhi akati kuna Mwari wechokwadi: “Ndatadza kwazvo zvandaita chinhu ichi. Zvino ndapota, bvisai kukanganisa kwomushumiri wenyu; nokuti ndakaita zvoupenzi kwazvo.”
9  Jehovha akataura naGadhi, muoni waDhavhidhi, achiti:
10  “Enda utaure naDhavhidhi, uchiti, ‘Zvanzi naJehovha: “Ndiri kukuunzira zvinhu zvitatu. Sarudza chimwe chete chazvo kuti ndikuitire ichocho.”’”
11  Naizvozvo Gadhi akapinda maiva naDhavhidhi akati kwaari: “Zvanzi naJehovha, ‘Sarudza chaunoda,
12  kuti kuve nenzara kwemakore matatu; kana kuti uparadzwe nemhandu dzako uye bakatwa revavengi vako rikuwane kwemwedzi mitatu, kana kuti kuve nebakatwa raJehovha, kana denda munyika, ngirozi yaJehovha ichiparadza munharaunda yose yevaIsraeri kwemazuva matatu.’ Zvino chiona zvandingapindura Iye andituma.”
13  Naizvozvo Dhavhidhi akati kuna Gadhi: “Zviri kunditambudza kwazvo. Ndapota, regai ndiwire hangu muruoko rwaJehovha, nokuti ngoni dzake izhinji kwazvo; asi musandirega ndichiwira muruoko rwomunhu.”
14  Jehovha akabva aunza denda pakati paIsraeri, zvokuti vanhu zviuru makumi manomwe vakafa pakati paIsraeri.
15  Mwari wechokwadi akatumawo ngirozi kuJerusarema kuti inoriparadza; uye payakangotanga kuparadza, Jehovha akazviona, akatanga kuzvidemba pamusoro pedambudziko racho; naizvozvo akati kungirozi yakanga ichiparadza: “Zvakwana! Chidzikisa ruoko rwako.” Ngirozi yaJehovha yakanga yakamira pedyo neburiro raOrinani muJebhusi.
16  Dhavhidhi paakatarira, akaona ngirozi yaJehovha yakamira pakati penyika nematenga, muruoko rwayo muine bakatwa rayo rakanga rakavhomorwa rakatambanudzirwa kuJerusarema; uye Dhavhidhi nevarume vakuru, vakapfeka masaga, vakabva vawira pasi nezviso zvavo.
17  Dhavhidhi akati kuna Mwari wechokwadi: “Handisi ini ndakati vanhu vaverengwe, uye handisi ini ndakatadza ndikaita zvakaipa here? Asi makwai aya, akaitei? Haiwa Jehovha Mwari wangu, ndapota, ruoko rwenyu ngaruuye pandiri neimba yababa vangu; asi kwete pavanhu venyu, kuti muvarove nedenda.”
18  Zvino ngirozi yaJehovha yakaudza Gadhi kuti anoudza Dhavhidhi kuti Dhavhidhi aende kunovakira Jehovha atari paburiro raOrinani muJebhusi.
19  Naizvozvo Dhavhidhi akaenda sezvakanga zvataurwa naGadhi achishandisa zita raJehovha.
20  Munguva iyi, Orinani akatendeuka, akaona ngirozi yacho; uye vanakomana vake vana vaaiva navo vakavanda. Zvino Orinani akanga achipura gorosi.
21  Naizvozvo Dhavhidhi akasvika paiva naOrinani. Orinani paakatarira akaona Dhavhidhi, akabva abuda muburiro, akakotamira Dhavhidhi chiso chake chakatarira pasi.
22  Dhavhidhi akabva ati kuna Orinani: “Ndipewo nzvimbo yeburiro, kuti ndivakire Jehovha atari ipapo. Nditengesere nemari yakakwana, kuti denda ribviswe pakati pevanhu.”
23  Asi Orinani akati kuna Dhavhidhi: “Ritorei henyu kuti rive renyu, uye ishe wangu mambo ngaaite zvakamunakira. Onai, ndiri kupa mombe kuti dzive zvinopiwa zvinopiswa nechirei chinoshandiswa kupura kuti chive huni negorosi kuti rive chinopiwa chezviyo. Ndiri kupa zvose.”
24  Asi Mambo Dhavhidhi akati kuna Orinani: “Aiwa, ndichatotenga nemari yakakwana, nokuti handingaendi nezvinhu zvako kuna Jehovha kuti ndinopa zvibayiro zvinopiswa zvandisina kutenga.”
25  Naizvozvo Dhavhidhi akapa Orinani mashekeri endarama aisvika mazana matanhatu nokuda kwenzvimbo yacho.
26  Dhavhidhi akabva avakira Jehovha atari ipapo, akapa zvibayiro zvinopiswa nezvibayiro zvokugoverana, akadana Jehovha, iye akamupindura nomoto wakabva kudenga ukaenda paatari yezvinopiwa zvinopiswa.
27  Jehovha akataurawo shoko kungirozi yacho, iyo yakabva yadzorera bakatwa rayo mumuhara waro.
28  Panguva iyoyo, Dhavhidhi paakaona kuti Jehovha akanga amupindura ari paburiro raOrinani muJebhusi, akaramba achibayira zvibayiro ipapo.
29  Asi panguva iyoyo tebhenekeri yaJehovha yakanga yagadzirwa naMosesi murenje neatari yezvinopiwa zvinopiswa, zvakanga zviri panzvimbo yakakwirira kuGibhiyoni.
30  Dhavhidhi akanga asina kukwanisa kuenda pamberi payo kuti anobvunza Mwari, nokuti akanga achitya bakatwa rengirozi yaJehovha.
25  Dhavhidhi nevakuru vemapoka ebasa vakatsaurawo vamwe vanakomana vaAsafi, Hemani naJedhutuni, vaya vaiprofita noudimbwa, nezviridzwa zvine tambo, nemakwakwakwa esimbi, kuti vaite basa. Machinda ebasa ravo akabva pana ivava.
2  Pavanakomana vaAsafi paiva naZakuri naJosefa naNetaniya naAsharera, vanakomana vaAsafi vaitarisirwa naAsafi uya aiprofita achitarisirwa namambo.
3  VaJedhutuni: vanakomana vaJedhutuni vaiva Gedhariya naZerai naJeshaya, naShimei, Hashabhiya naMatitiya, vari vatanhatu, vaitarisirwa nababa vavo Jedhutuni, aiprofita norudimbwa rwokuonga nokurumbidza narwo Jehovha.
4  VaHemani: vanakomana vaHemani vaiva Bhukiya, Mataniya, Uzieri, Shebhueri naJerimoti, Hananiya, Hananai, Eriyata, Gidhariti naRomamti-ezeri, Joshbhekasha, Maroti, Hotiri, Mahaziyoti.
5  Ava vose vaiva vanakomana vaHemani, muoni wamambo wezvinhu zvaMwari wechokwadi kuti amupe simba; nokudaro Mwari wechokwadi akapa Hemani vanakomana gumi nevana nevanasikana vatatu.
6  Ava vose vaitarisirwa nababa vavo pakuimba paimba yaJehovha, vaine makwakwakwa esimbi, zviridzwa zvine tambo noudimbwa nokuda kwebasa reimba yaMwari wechokwadi. Asafi naJedhutuni naHemani ndivo vaitarisirwa namambo.
7  Vose pamwe chete nehama dzavo dzakanga dzakarovedzwa kuimbira Jehovha, vose vari nyanzvi, vaiva mazana maviri nemakumi masere nevasere.
8  Naizvozvo vakakanda mijenya pamusoro pezvinhu zvaifanira kutarisirwa, vaduku vachiitirwa zvakangofanana nevakuru, nyanzvi pamwe chete nomudzidzi.
9  Zvino mujenya wakakandwa: wokutanga waAsafi wakabata Josefa, wechipiri Gedhariya (iye nehama dzake nevanakomana vake vaiva gumi nevaviri);
10  wechitatu Zakuri, vanakomana vake nehama dzake, gumi nevaviri;
11  wechina Izri, vanakomana vake nehama dzake, gumi nevaviri;
12  wechishanu Netaniya, vanakomana vake nehama dzake, gumi nevaviri;
13  wechitanhatu Bhukiya, vanakomana vake nehama dzake, gumi nevaviri;
14  wechinomwe Jesharera, vanakomana vake nehama dzake, gumi nevaviri;
15  wechisere Jeshaya, vanakomana vake nehama dzake, gumi nevaviri;
16  wechipfumbamwe Mataniya, vanakomana vake nehama dzake, gumi nevaviri;
17  wechigumi Shimei, vanakomana vake nehama dzake, gumi nevaviri;
18  wechigumi nomumwe chete Azareri, vanakomana vake nehama dzake, gumi nevaviri;
19  wechigumi nemiviri Hashabhiya, vanakomana vake nehama dzake, gumi nevaviri;
20  wechigumi nemitatu, Shubhaeri, vanakomana vake nehama dzake, gumi nevaviri;
21  wechigumi nemina, Matitiya, vanakomana vake nehama dzake, gumi nevaviri;
22  wechigumi nemishanu, Jeremoti, vanakomana vake nehama dzake, gumi nevaviri;
23  wechigumi nemitanhatu, Hananiya, vanakomana vake nehama dzake, gumi nevaviri;
24  wechigumi neminomwe, Joshbhekasha, vanakomana vake nehama dzake, gumi nevaviri;
25  wechigumi nemisere, Hananai, vanakomana vake nehama dzake, gumi nevaviri;
26  wechigumi nemipfumbamwe, Maroti, vanakomana vake nehama dzake, gumi nevaviri;
27  wechimakumi maviri, Eriyata, vanakomana vake nehama dzake, gumi nevaviri;
28  wechimakumi maviri nomumwe chete, Hotiri, vanakomana vake nehama dzake, gumi nevaviri;
29  wechimakumi maviri nemiviri, Gidhariti, vanakomana vake nehama dzake, gumi nevaviri;
30  wechimakumi maviri nemitatu, Mahaziyoti, vanakomana vake nehama dzake, gumi nevaviri;
31  wechimakumi maviri nemina, Romamti-ezeri, vanakomana vake nehama dzake, gumi nevaviri.
13  Zvino Dhavhidhi akarangana nevakuru vezviuru nevemazana nomutungamiriri mumwe nomumwe;
2  uye Dhavhidhi akati kuungano yose yaIsraeri: “Kana muchiona zvakakunakirai uye zvichigamuchirika kuna Jehovha Mwari wedu, ngatitumirei shoko kuhama dzedu dzakasara munyika dzose dzaIsraeri nokuvapristi nevaRevhi vari mumaguta avo ane mafuro, kuti vaungane pamwe chete nesu.
3  Ngatiunzei areka yaMwari wedu kuno kwatiri.” Nokuti vakanga vasina kuitarisira zvakanaka mumazuva aSauro.
4  Nokudaro ungano yose yakabvuma kuita saizvozvo, nokuti vanhu vose vakazviona zvakarurama.
5  Naizvozvo Dhavhidhi akaunganidza vaIsraeri vose kubvira kurwizi rweIjipiti kusvikira kumuganhu weHamati, kuti vanotora areka yaMwari wechokwadi kuKiriyati-jearimu.
6  Dhavhidhi nevaIsraeri vose vakaenda kuBhaara, kuKiriyati-jearimu raJudha, kuti vanotora areka yaMwari wechokwadi, iye Jehovha, iye agere pamusoro pemakerubhi, panoshevedzwa zita rake.
7  Asi, vakaita kuti areka yaMwari wechokwadi itakurwe pangoro itsva ichibva kumba kwaAbhinadhabhi, uye Uza naAhiyo vakanga vachifambisa ngoro yacho.
8  Dhavhidhi nevaIsraeri vose vakanga vachipembera pamberi paMwari wechokwadi nesimba rose nenziyo noudimbwa nezviridzwa zvine tambo nemakandira nemakwakwakwa esimbi nemabhosvo.
9  Vakazosvika paburiro raKidhoni, Uza akatambanudza ruoko rwake kuti abate Areka, nokuti nzombe dzakapotsa dzaiwisa.
10  Jehovha akabva atsamwira Uza kwazvo, zvokuti akamurova nokuti akanga atambanudzira ruoko rwake paAreka, akafira ipapo pamberi paMwari.
11  Zvino Dhavhidhi akatsamwa nokuti Jehovha akanga atsamwira Uza kwazvo; uye nzvimbo iyoyo yakatumidzwa kuti Perezi-uza kusvikira nhasi.
12  Dhavhidhi akatya Mwari wechokwadi pazuva iroro, akati: “Ndichasvitsa sei areka yaMwari wechokwadi kwandiri?”
13  Dhavhidhi haana kubvisa Areka yacho achiiendesa kwaaiva kuGuta raDhavhidhi, asi akaitsausira kuimba yaObhedhi-edhomu muGati.
14  Zvino areka yaMwari wechokwadi yakaramba ichigara neveimba yaObhedhi-edhomu kumba kwake kwemwedzi mitatu; uye Jehovha akaramba achikomborera imba yaObhedhi-edhomu nezvose zvaaiva nazvo.
14  Hiramu mambo weTire akatuma nhume kuna Dhavhidhi nematanda omusidhari nevavaki vemasvingo nevavezi vemiti kuti vamuvakire imba.
2  Dhavhidhi akaziva kuti Jehovha akanga amusimbisa kwazvo kuti ave mambo waIsraeri, nokuti umambo hwake hwakakwidziridzwa kwazvo nokuda kwevanhu vake vaIsraeri.
3  Zvino Dhavhidhi akatora mamwe madzimai muJerusarema, Dhavhidhi akabereka vamwe vanakomana nevanasikana.
4  Aya ndiwo mazita evana vaakava navo ari muJerusarema: Shamua naShobhabhu, Natani naSoromoni,
5  naIbhari naErishua naEripereti,
6  naNoga naNefegi naJafiya,
7  naErishama naBheeriyadha naErifereti.
8  Zvino vaFiristiya vakanzwa kuti Dhavhidhi akanga azodzwa kuti ave mambo wevaIsraeri vose. VaFiristiya vose vakabva vauya kuzotsvaka Dhavhidhi. Dhavhidhi paakazvinzwa, akabva abuda kuti anorwa navo.
9  Asi vaFiristiya vakasvika, vakaramba vachirwisa vari mubani revaRefaimu.
10  Dhavhidhi akatanga kubvunza Mwari, achiti: “Ndiende kunorwa nevaFiristiya here? Muchavaisa muruoko rwangu here?” Jehovha akati kwaari: “Enda, ndichavaisa muruoko rwako.”
11  Naizvozvo Dhavhidhi akaenda kuBhaari-perazimu akavauraya ikoko. Dhavhidhi akati: “Mwari wechokwadi aputsa vavengi vangu achishandisa ruoko rwangu sepakaputswa nemvura.” Ndokusaka vakatumidza nzvimbo iyoyo kuti Bhaari-perazimu.
12  Naizvozvo vakasiya vanamwari vavo ipapo. Dhavhidhi akabva ataura shoko, vakapiswa nomoto.
13  Gare gare vaFiristiya vakarwisazve mubani.
14  Dhavhidhi akabva abvunzazve Mwari, Mwari wechokwadi akabva ati kwaari: “Usavatevera. Pota neseri kwavo, usvike pavari uri pakatarisana nemakwenzi emibheka.
15  Zvino paunonzwa mutsindo wokufora pamusoro pemakwenzi emibheka, ibva waenda kunorwa, nokuti Mwari wechokwadi achange afanotungamira pamberi pako kunoparadza musasa wevaFiristiya.”
16  Naizvozvo Dhavhidhi akaita sezvaakanga arayirwa naMwari wechokwadi, ivo vakaparadza musasa wevaFiristiya kubvira kuGibhiyoni kusvikira kuGezeri.
17  Mukurumbira waDhavhidhi wakatanga kuenda kunyika dzose, Jehovha akaita kuti marudzi ose amutye.
29  Zvino mambo Dhavhidhi akati kuungano yose: “Mwanakomana wangu Soromoni, uyo asarudzwa naMwari, muduku uye haana simba, asi basa iguru; nokuti chivako ichi chikuru hachisi chomunhu, asi ndechaJehovha Mwari.
2  Zvino maererano nesimba rangu rose ndakagadzirira imba yaMwari wangu ndarama yokugadzirisa zvinhu zvendarama, nesirivha yokugadzirisa zvinhu zvesirivha, nemhangura yokugadzirisa zvinhu zvemhangura, simbi yokugadzirisa zvinhu zvesimbi, nematanda okugadzirisa zvinhu zvematanda; matombo eonikisi, nematombo anofanira kuiswa pachishandiswa dhaka rakasimba, nemabwe okunakisa nawo, nematombo ose anokosha, nematombo earabhasta mazhinji.
3  Zvandinofarira imba yaMwari wangu, pachine pfuma yangu chaiyo, ndarama nesirivha; ndinozvipa kuimba yaMwari wangu kuwedzera kune zvose zvandakagadzirira imba tsvene:
4  matarenda endarama zviuru zvitatu, endarama yokuOfiri, nematarenda esirivha yakanatswa zviuru zvinomwe, yokunamisa madziro edzimba;
5  endarama yokugadzirisa zvinhu zvendarama, neesirivha yokugadzirisa zvinhu zvesirivha uye nokuda kwebasa rose rinoitwa nemaoko emhizha. Ndiani anozvipira kuzadza ruoko rwake nechipo chaJehovha nhasi?”
6  Zvino machinda edzimba dzemadzitateguru nemachinda emadzinza aIsraeri nevakuru vezviuru nevemazana nevakuru vebasa ramambo vakazvipira.
7  Naizvozvo vakapa ndarama yaikosha matarenda zviuru zvishanu, nemadhariki zviuru gumi, nesirivha yaikosha matarenda zviuru gumi, nemhangura yaikosha matarenda zviuru gumi nezvisere, nesimbi yaikosha matarenda zviuru zana nokuda kwebasa reimba yaMwari wechokwadi.
8  Matombo api neapi aiva nevanhu vapi nevapi vakaaisa kupfuma yeimba yaJehovha yaitarisirwa naJehieri muGeshoni.
9  Vanhu vakafara nokupa zvinhu nokuzvidira kwavakaita, nokuti vakapa Jehovha zvinhu nokuzvidira, nomwoyo wakakwana; kunyange mambo Dhavhidhi akafara nomufaro mukuru.
10  Naizvozvo Dhavhidhi akarumbidza Jehovha ungano yose ichizviona, Dhavhidhi akati: “Haiwa Jehovha Mwari waIsraeri baba vedu, rumbidzwai narini kusvikira narini.
11  Haiwa Jehovha, ukuru nesimba norunako nouchangamire nokukudzwa ndezvenyu; nokuti zvinhu zvose zviri kumatenga nepanyika ndezvenyu. Haiwa Jehovha, umambo ndohwenyu, Imi muri kuzviisawo pamusoro kuti muve mukuru wezvose.
12  Pfuma nokukudzwa zviripo nokuda kwenyu, munodzora zvinhu zvose; simba noukuru zviri muruoko rwenyu, uye muruoko rwenyu mune simba rokuita zvinhu zvikuru nokupa vose simba.
13  Zvino, haiwa Mwari wedu, tiri kukuongai nokurumbidza zita renyu rakanaka.
14  “Asi ini ndini ani uye vanhu vangu ndivanaani kuti tive nesimba rokupa nokuzvidira sezvataita? Nokuti zvose zvinobva kwamuri, uye takupai zvakabva muruoko rwenyu.
15  Nokuti tiri vatorwa pamberi penyu uye vanobva kune imwe nyika sezvakanga zvakaita madzitateguru edu ose. Mazuva edu panyika akaita somumvuri uye hapana tariro.
16  Haiwa Jehovha Mwari wedu, izvi zvose zvizhinji zvatakagadzirira kuti tikuvakirei imba yezita renyu dzvene, zvakabva muruoko rwenyu, uye zvose ndezvenyu.
17  Haiwa Mwari wangu, ndinonyatsoziva kuti ndimi muongorori womwoyo, uye kuti munofarira kururama. Ini ndapa zvinhu zvose izvi nokuzvidira kwangu nomwoyo wangu wakarurama, uye ndafara kuona vanhu venyu vari pano vachikupai nokuzvidira.
18  Haiwa Jehovha Mwari wemadzitateguru edu Abrahamu, Isaka naIsraeri, chengetai izvi nokusingagumi sezvinodiwa nepfungwa dzemwoyo yevanhu venyu, mutungamirire mwoyo yavo kwamuri.
19  Ipai mwanakomana wangu Soromoni mwoyo wakakwana kuti achengete mirayiro yenyu, zvipupuriro zvenyu nemirau yenyu, kuti aite zvose, uye avake chivako chikuru chandakagadzirira.”
20  Dhavhidhi akati kuungano yose: “Zvino rumbidzai Jehovha Mwari wenyu.” Ungano yose yakarumbidza Jehovha Mwari wemadzitateguru avo, vakakotama, vakagwadamira Jehovha namambo.
21  Vakaramba vachibayira zvibayiro kuna Jehovha nokupa zvinopiwa zvinopiswa kuna Jehovha zuva rakatevera zuva iroro, zvaiti, nzombe duku chiuru, makondohwe chiuru, makwayana makono chiuru nezvinopiwa zvazvo zvinonwiwa, nezvibayiro zvizhinji nokuda kwevaIsraeri vose.
22  Vakaramba vachidya uye vachinwa pamberi paJehovha zuva iroro vachifara kwazvo; vakagadza Soromoni mwanakomana waDhavhidhi kechipiri kuti ave mambo, vakamuzodza nokuda kwaJehovha kuti ave mutungamiriri uyewo Zadhoki kuti ave mupristi.
23  Soromoni akagara pachigaro choumambo chaJehovha ari mambo panzvimbo yababa vake Dhavhidhi, akabudirira, uye vaIsraeri vose vaimuteerera.
24  Machinda ose nevarume vaiva nesimba nevanakomana vose vaMambo Dhavhidhi, vakazviisa pasi pamambo Soromoni.
25  Jehovha akaramba achikudza Soromoni kwazvo vaIsraeri vose vachizviona uye akamupa rukudzo rukuru rusina kumbova namambo chero upi zvake waIsraeri akamutangira.
26  Zvino Dhavhidhi mwanakomana waJese, akatonga vaIsraeri vose;
27  mazuva aakatonga Israeri aiva makore makumi mana. Akatonga kwemakore manomwe ari muHebroni, uye akatonga kwemakore makumi matatu nematatu ari muJerusarema.
28  Iye akazofa anyatsokwegura, agutswa nemazuva, pfuma nokukudzwa; uye mwanakomana wake Soromoni akatanga kutonga panzvimbo pake.
29  Zvimwe zvakaitwa namambo Dhavhidhi, zvokutanga nezvokupedzisira, zvakanyorwa mumashoko omuoni Samueri nomumashoko omuprofita Natani nomumashoko omuoni Gadhi,
30  pamwe chete nezvoumambo hwake hwose nesimba rake nezvakanga zvaitika kwaari nokuvaIsraeri nokuumambo hwose hwenyika dzacho.
19  Zvino pashure paizvozvo Nahashi mambo wevanakomana vaAmoni akafa, mwanakomana wake akatanga kutonga panzvimbo pake.
2  Dhavhidhi akabva ati: “Ndichaitira Hanuni mwanakomana waNahashi mutsa worudo, nokuti baba vake vakandiitira mutsa worudo.” Naizvozvo Dhavhidhi akatuma nhume kuti dzinomunyaradza pamusoro pababa vake, vashandi vaDhavhidhi vakasvika munyika yevanakomana vaAmoni maiva naHanuni kuti vamunyaradze.
3  Asi machinda evanakomana vaAmoni akati kuna Hanuni: “Munofunga kuti Dhavhidhi ari kukudza baba venyu zvaakutumirai vanyaradzi here? Vashandi vake havana kuuya kwamuri kuti vazonyatsoongorora nokusora nyika kuti vaiparadze here?”
4  Naizvozvo Hanuni akatora vashandi vaDhavhidhi akavaveura, akacheka nguo dzavo nepakati kusvikira pamagaro avo, akavadzinga.
5  Gare gare vanhu vakaenda, vakaudza Dhavhidhi nezvevarume vacho; uye akabva angotumira vanhu kunovachingura, nokuti varume vacho vakanga vava kunyara kwazvo; uye mambo akati: “Garai muJeriko kusvikira ndebvu dzenyu dzakura kwazvo, mozodzoka henyu.”
6  Kwapera nguva yakati, vanakomana vaAmoni vakaona kuti vakanga vava kuvengwa kwazvo naDhavhidhi, Hanuni nevanakomana vaAmoni vakatumira matarenda esirivha chiuru kuti vabhadhare ngoro nevatasvi vemabhiza kuMesopotamiya nokuAramu-maaka nokuZobha.
7  Naizvozvo vakabhadhara ngoro zviuru makumi matatu nezviviri namambo weMaaka nevanhu vake. Vakabva vauya, vakadzika misasa pakatarisana neMedhebha; asi vanakomana vaAmoni vakaungana vachibva mumaguta avo, vakauya kuzorwa.
8  Dhavhidhi paakanzwa nezvazvo, akabva atuma Joabhi neuto rose nevarume vaiva nesimba.
9  Vanakomana vaAmoni vakabuda, vakagadzirira kurwa pasuo reguta, uye madzimambo akanga auya aiva oga musango.
10  Joabhi paakaona kuti mauto akanga ava kurwisana naye mberi neshure, akabva angosarudza vamwe pavarume vose vakanga vakasarudzwa pakati paIsraeri, akaita kuti vagadzirire kusangana nevaSiriya.
11  Akaita kuti Abhishai mwana wababa vake atarisire vamwe vanhu vose, kuti vagadzirire kusangana nevanakomana vaAmoni.
12  Iye akati: “Kana vaSiriya vakandikunda, iwe undiponesewo; asi kana vanakomana vaAmoni vakakukunda, ndichakuponesawo.
13  Simba, kuti tiratidze kuti takashinga nokuda kwevanhu vedu uye nokuda kwemaguta aMwari wedu; uye Jehovha achaita zvakamunakira.”
14  Joabhi nevanhu vaaiva navo vakabva vaswedera pedyo nevaSiriya kuti varwe, ivo vakamutiza.
15  Vanakomana vaAmoni vakaona kuti vaSiriya vakanga vatiza, ivo vakatizawo Abhishai mwanakomana wababa vake, vakabva vapinda muguta. Gare gare Joabhi akasvika muJerusarema.
16  VaSiriya pavakaona kuti vakanga vakundwa nevaIsraeri, vakatuma nhume, dzikauya nevaSiriya vaiva munzvimbo yoRwizi, vachitungamirirwa naShofaki mukuru weuto raHadhadhezeri.
17  Dhavhidhi paakazviudzwa, akabva aunganidza vaIsraeri vose, akayambuka Jodhani, akasvika kwavaiva, akagadzirira kurwa navo. Dhavhidhi paakagadzirira kuti asangane nevaSiriya, vakatanga kurwisana naye.
18  Asi vaSiriya vakatiza vaIsraeri; uye Dhavhidhi akauraya vatyairi vengoro zviuru zvinomwe nevarume vaifamba netsoka zviuru makumi mana pavaSiriya, uye akauraya Shofaki mukuru weuto racho.
19  Vashandi vaHadhadhezeri pavakaona kuti vakanga vakundwa nevaIsraeri, vakakurumidza kutsvaka rugare naDhavhidhi, vakatanga kumushandira; uye Siriya haina kuzoda kuedzazve kuponesa vanakomana vaAmoni.
24  Zvino vanakomana vaAroni vaiva nemapoka avo. Vanakomana vaAroni vaiva Nadhabhi naAbhihu, Eriyezari naItamari.
2  Zvisinei, Nadhabhi naAbhihu vakatangira baba vavo kufa, havana kumbova nevanakomana, asi Eriyezari naItamari vakaramba vari vapristi.
3  Dhavhidhi naZadhoki wokuvanakomana vaEriyezari, naAhimereki wokuvanakomana vaItamari vakavakamura kuva mapoka nokuda kwenzvimbo dzavo mubasa ravo.
4  Asi vanakomana vaEriyezari vakawanikwa vaine vakuru vakawanda kupfuura vanakomana vaItamari. Naizvozvo vakakamura gumi nevatanhatu kuti vave vakuru vedzimba dzemadzibaba evanakomana vaEriyezari, uye vasere kuti vave vakuru vedzimba dzemadzibaba evanakomana vaItamari.
5  Vakavakamurawo vachishandisa mijenya, ava neavo, nokuti pavanakomana vaEriyezari nepavanakomana vaItamari paifanira kuva nevakuru venzvimbo tsvene nevakuru vaMwari wechokwadi.
6  Shemaya mwanakomana waNetaneri munyori wevaRevhi akabva avanyora ari pamberi pamambo nemachinda nomupristi Zadhoki naAhimereki mwanakomana waAbhiyatari nevakuru vemadzibaba evapristi neevaRevhi, imba imwe chete yemadzibaba ichisarudzwa nokuda kwaEriyezari uye imwe chete ichisarudzwa nokuda kwaItamari.
7  Zvino mujenya wakakandwa: wokutanga wakabata Jehoyaribhi; wechipiri Jedhaya,
8  wechitatu Harimu, wechina Seorimu,
9  wechishanu Marikija, wechitanhatu Mijamini,
10  wechinomwe Hakozi, wechisere Abhija,
11  wechipfumbamwe Jeshua, wechigumi Shekaniya,
12  wechigumi nomumwe chete Eriyashibhi, wechigumi nemiviri Jakimu,
13  wechigumi nemitatu Hupa, wechigumi nemina Jeshebhiyabhi,
14  wechigumi nemishanu Bhiriga, wechigumi nemitanhatu Imeri,
15  wechigumi neminomwe Heziri, wechigumi nemisere Hapizezi,
16  wechigumi nemipfumbamwe Petahiya, wechimakumi maviri Jehezikeri,
17  wechimakumi maviri nomumwe chete Jakini, wechimakumi maviri nemiviri Gamuri,
18  wechimakumi maviri nemitatu Dheraya, wechimakumi maviri nemina Maaziya.
19  Idzi ndidzo dzaiva nzvimbo dzavo pabasa ravo, rokupinda muimba yaJehovha maererano nekodzero yavo yavakanga vapiwa natateguru wavo Aroni, sezvaakanga arayirwa naJehovha Mwari waIsraeri.
20  Pavanakomana vaRevhi vakanga vasara, pavanakomana vaAmramu paiva naShubhaeri; pavanakomana vaShubhaeri, paiva naJedheya;
21  vaRehabhiya: pavanakomana vaRehabhiya, paiva naIshiya aiva mukuru;
22  pavaIzihari, paiva naSheromoti; pavanakomana vaSheromoti, paiva naJahati;
23  pavanakomana vaHebroni, paiva naJeriya aiva mukuru, Amariya ari wechipiri, Jahazieri ari wechitatu, Jekameyamu ari wechina.
24  Vanakomana vaUzieri, Mika; pavanakomana vaMika, paiva naShamiri.
25  Hama yaMika yaiva Ishiya; pavanakomana vaIshiya, paiva naZekariya.
26  Vanakomana vaMerari vaiva Mari naMushi; vanakomana vaJaaziya, Bheno.
27  Vanakomana vaMerari vaiva: VaJaaziya, Bheno naShohamu naZakuri naIbri.
28  VaMari vaiva, Eriyezari, asina kumbova nevanakomana.
29  VaKishi: vanakomana vaKishi vaiva Jerameeri.
30  Vanakomana vaMushi vaiva Mari naEdheri naJerimoti. Ava ndivo vaiva vanakomana vevaRevhi maererano nedzimba dzemadzibaba avo.
31  Vakakandawo mijenya sezvakangoitwa nehama dzavo vanakomana vaAroni vari pamberi pamambo Dhavhidhi naZadhoki naAhimereki nevakuru vedzimba dzemadzibaba evapristi neevaRevhi. Kana dziri dzimba dzemadzibaba, mukuru akanga akangoita somunun’una wake.
5  Vanakomana vaRubheni, dangwe raIsraeri—nokuti ndiye aiva dangwe; asi iye zvaakasvibisa mubhedha wababa vake, udangwe hwake hwakapiwa vanakomana vaJosefa mwanakomana waIsraeri, zvokuti aisazonyorwa sedangwe maererano nedzinza rake.
2  Nokuti Judha akava mukuru pakati pevanakomana vababa vake, uye mutungamiriri akabva kwaari; asi udangwe hwaiva hwaJosefa—
3  vanakomana vaRubheni dangwe raIsraeri vaiva Hanoki naParu, Hezroni naKami.
4  Vanakomana vaJoeri vaiva mwanakomana wake Shemaya, aiva nomwanakomana ainzi Gogi, aiva nomwanakomana ainzi Shimei,
5  aiva nomwanakomana ainzi Mika, aiva nomwanakomana ainzi Reaya, aiva nomwanakomana ainzi Bhaari,
6  aiva nomwanakomana ainzi Bheyera akatapwa naTirigati-pirineseri mambo weAsiriya, iye aiva muchinda wevaRubheni.
7  Hama dzake maererano nemhuri dzadzo dzakanyorwa maererano nemadzinza adzo nevazukuru vadzo dzaiva Jeyieri, aiva mukuru, naZekariya,
8  naBhira mwanakomana waAzazi mwanakomana waShema mwanakomana waJoeri—iye aigara muAroeri kusvikira kuNebho nokuBhaari-meyoni.
9  Akagarawo kumabvazuva kusvikira panopindwa napo murenje parwizi rwaYufratesi, nokuti zvipfuwo zvavo zvakanga zvawanda munyika yeGiriyedhi.
10  Mumazuva aSauro vakarwa nevaHagri, vakavauraya; naizvozvo vakagara mumatende avo munyika yose kumabvazuva kweGiriyedhi.
11  Vanakomana vaGadhi vaiva pakatarisana navo vakagara munyika yeBhashani kusvikira kuSareka.
12  Joeri ndiye aiva mukuru, achiteverwa naShafamu, naJanayi naShafati vaiva muBhashani.
13  Hama dzavo dzeimba yemadzitateguru avo dzaiva Mikaeri naMeshuramu naShebha naJorai naJakani naZiya naEbheri, vari vanomwe.
14  Ava ndivo vaiva vanakomana vaAbhihairi mwanakomana waHuri, mwanakomana waJaroa, mwanakomana waGiriyedhi, mwanakomana waMikaeri, mwanakomana waJeshishai, mwanakomana waJadho, mwanakomana waBhuzi;
15  Ahi mwanakomana waAbdhieri, mwanakomana waGuni, aiva mukuru weimba yemadzitateguru avo.
16  Vakaramba vachigara muGiriyedhi, muBhashani nomumataundi aiva pasi paro nomumafuro ose eSharoni kusvikira kwaanogumira.
17  Vose zvavo vakanyorwa maererano nemadzinza avo mumazuva aJotamu mambo waJudha nomumazuva aJerobhoamu mambo waIsraeri.
18  Vanakomana vaRubheni uye vaGadhi nehafu yedzinza raManase; vaya vaiva vanhu vakashinga, varume vaitakura nhoo nebakatwa, vaikunga uta uye vakarovedzwa kurwa, vaiva zviuru makumi mana nezvina nemazana manomwe nemakumi matanhatu vaienda kuhondo.
19  Vakarwa nevaHagri, naJeturi naNafishi naNodhabhu.
20  Vakabatsirwa kuvarwisa, zvokuti vaHagri navose vavaiva navo vakaiswa muruoko rwavo, nokuti vakashevedzera kuna Mwari kuti vabatsirwe mukurwa, iye akabvuma kutetererwa navo nokuti vaivimba naye.
21  Vakatapa zvipfuwo zvavo, ngamera dzavo zviuru makumi mashanu, nemakwai zviuru mazana maviri nemakumi mashanu, nembongoro zviuru zviviri, nemweya yevanhu zviuru zana.
22  Nokuti kwaiva nevazhinji vakanga vaurayiwa, nokuti kurwa kwacho kwakanga kuri kwaMwari wechokwadi. Ivo vakaramba vachigara munzvimbo yavo kusvikira panguva yavakatapwa.
23  Vanakomana vehafu yedzinza raManase, vakagara munyika yacho kubvira kuBhashani kusvikira kuBhaari-hemoni neSeniri nokuGomo reHemoni. Ivo vakava vazhinji.
24  Ava ndivo vaiva vakuru veimba yemadzitateguru avo: Eferi naIshi naErieri naAzrieri naJeremiya naHodhavhiya naJadhieri, varume vaiva vakashinga, vanhu vaiva nesimba, varume vaiva nomukurumbira, vakuru veimba yemadzitateguru avo.
25  Vakatanga kuva vasina kutendeka kuna Mwari wemadzitateguru avo, vakaita unzenza navanamwari vemarudzi enyika yacho, akanga atsakatiswa naMwari pamberi pavo.
26  Naizvozvo Mwari waIsraeri akamutsa mwoyo waPuri mambo weAsiriya nowaTirigati-pirineseri mambo weAsiriya, zvokuti akatapa vaRubheni nevaGadhi nehafu yedzinza raManase, akavaendesa kuHeira nokuHabhori nokuHara nokurwizi rwaGozani kuti varambe variko kusvikira nhasi.
15  Zvino akaramba achizvivakira dzimba muGuta raDhavhidhi; uye akagadzirira areka yaMwari wechokwadi nzvimbo, akaidzikira tende.
2  Panguva iyoyo Dhavhidhi ndipo paakati: “Hapana anofanira kutakura areka yaMwari wechokwadi kunze kwevaRevhi, nokuti ndivo vakasarudzwa naJehovha kuti vatakure areka yaJehovha, uye kuti vamushumire nokusingagumi.”
3  Dhavhidhi akabva aunganidza vaIsraeri vose kuJerusarema kuti vaende neareka yaJehovha kunzvimbo yayo yaakanga aigadzirira.
4  Zvino Dhavhidhi akaunganidza vanakomana vaAroni nevaRevhi;
5  pavanakomana vaKohati, paiva naUrieri mukuru wacho nehama dzake, zana nemakumi maviri;
6  pavanakomana vaMerari, paiva naAsaya mukuru wacho nehama dzake, mazana maviri nemakumi maviri;
7  pavanakomana vaGeshomu, paiva naJoeri mukuru wacho nehama dzake, zana nemakumi matatu;
8  pavanakomana vaErizafani, paiva naShemaya mukuru wacho nehama dzake, mazana maviri;
9  pavanakomana vaHebroni, paiva naErieri mukuru wacho nehama dzake, makumi masere;
10  pavanakomana vaUzieri, paiva naAminadhabhi mukuru wacho nehama dzake, zana negumi nembiri.
11  Uyewo, Dhavhidhi akashevedza vapristi, Zadhoki naAbhiyatari, nevaRevhi, Urieri, Asaya naJoeri, Shemaya naErieri naAminadhabhi,
12  akati kwavari: “Ndimi vakuru vemadzibaba evaRevhi. Zvitsvenesei, imi nehama dzenyu, muuye neareka yaJehovha Mwari waIsraeri kunzvimbo yandakaigadzirira.
13  Nokuti hamuna kudaro pakutanga, Jehovha Mwari wedu akatirova, nokuti hatina kumutsvaka sezvaigara zvichiitwa.”
14  Naizvozvo vapristi nevaRevhi vakazvitsvenesa kuti vauye neareka yaJehovha Mwari waIsraeri.
15  Vanakomana vevaRevhi vakabva vatakura areka yaMwari wechokwadi pamapfudzi avo nematanda aiva pairi, sezvakanga zvarayirwa naMosesi maererano neshoko raJehovha.
16  Zvino Dhavhidhi akaudza vakuru vevaRevhi kuti vagadze hama dzavo dzaiva vaimbi dziine zviridzwa, zviridzwa zvine tambo noudimbwa nemakwakwakwa esimbi, dzichiridza kwazvo kuti pave nokufara kukuru.
17  Naizvozvo vaRevhi vakagadza Hemani mwanakomana waJoeri uye pahama dzake, Asafi mwanakomana waBherekiya; uye pavanakomana vaMerari, hama dzavo, Etani mwanakomana waKushaya;
18  uye vaiva nehama dzavo dzeboka rechipiri, dzaiti, Zekariya, Bheni naJaazieri naShemiramoti naJehieri naUni, Eriyabhi naBhenaya naMaaseya naMatitiya naEriferehu naMikineya, naObhedhi-edhomu naJeyieri vaiva vachengeti vemagedhi,
19  nevaimbi, Hemani, Asafi naEtani, vaiva nemakwakwakwa emhangura okuti varidze kwazvo;
20  naZekariya naAzieri naShemiramoti naJehieri naUni naEriyabhi naMaaseya naBhenaya, vaiva nezviridzwa zvine tambo zvakagadzirwa kuti zvirire seAramoti,
21  naMatitiya naEriferehu naMikineya naObhedhi-edhomu naJeyieri naAzaziya, vaiva noudimbwa hwakagadzirwa kuti hurire seSheminiti, kuti vatungamirire;
22  naKenaniya mukuru wevaRevhi pakutakura, iye aipa mirayiridzo yokutakura, nokuti aiva nyanzvi;
23  naBherekiya naErikana vaiva vachengeti vegedhi reAreka;
24  nevapristi, Shebhaniya naJoshafati naNetaneri naAmasai naZekariya naBhenaya naEriyezeri vairidza mabhosvo kwazvo vari pamberi peareka yaMwari wechokwadi, naObhedhi-edhomu naJehiya vaiva vachengeti vegedhi reAreka.
25  Zvino Dhavhidhi nevarume vakuru vaIsraeri nevakuru vezviuru ndivo vakafamba pamwe chete kunotora areka yesungano yaJehovha mumba maObhedhi-edhomu vachifara.
26  Mwari wechokwadi paakabatsira vaRevhi pavakanga vachitakura areka yesungano yaJehovha, vakabayira nzombe nomwe duku nemakondohwe manomwe.
27  Dhavhidhi akanga akapfeka jasi risina maoko rejira rakanaka kwazvo, uyewo vaRevhi vose vakanga vakatakura Areka, uye vaimbi naKenaniya mukuru wokutakura pamwe chete nevaimbi; asi Dhavhidhi akanga aine efodhi yerineni.
28  VaIsraeri vose vakanga vachienda neareka yesungano yaJehovha vachishevedzera vachifara, vachiridza hwamanda nemabhosvo nemakwakwakwa esimbi, vachiridza kwazvo zviridzwa zvine tambo noudimbwa.
29  Zvino areka yesungano yaJehovha payakasvika kuGuta raDhavhidhi, Mikari, mwanasikana waSauro, akatarira pasi nepahwindo, akaona Mambo Dhavhidhi achisvetuka-svetuka uye achipembera; uye akatanga kumuzvidza mumwoyo make.
20  Zvino panguva yokutanga kwegore, panguva yaienda madzimambo kunorwa, Joabhi akatungamirira uto revarwi, akaparadza nyika yevanakomana vaAmoni uye akaenda, akanokomba Rabha, Dhavhidhi paaigara muJerusarema; uye Joabhi akaparadza Rabha akariputsa.
2  Asi Dhavhidhi akabvisa korona yaMarikamu mumusoro wake, akawana ichirema tarenda rimwe chete rendarama, uye yaiva nematombo anokosha; uye yakaiswa mumusoro waDhavhidhi. Zvaakapamba muguta racho zvakanga zvakawanda kwazvo.
3  Akabudisa vanhu vaiva mariri, akaita kuti varambe vachiita basa rokucheka matombo uye kuti vashandise zvishandiso zvakapinza zvesimbi nematemo; uye Dhavhidhi akaitira maguta ose evanakomana vaAmoni saizvozvo. Dhavhidhi nevanhu vose vakazodzokera kuJerusarema.
4  Zvino pashure peizvi, hondo yakamuka nevaFiristiya kuGezeri. Panguva iyoyo, Sibhekai muHusha akauraya Sipai wevaya vakaberekwa nevaRefaimu, zvokuti vakakundwa.
5  Hondo yakavapozve nevaFiristiya; uye Erihanani mwanakomana waJairi akauraya Rami, hama yaGoriyati muGati, aiva nepfumo raiva nomubato wakanga wakaita sedanda revaruki.
6  Hondo yakavapozve kuGati, kwaiva nomumwe murume aiva akanyanyisa kukura, aiva neminwe nezvigunwe zvitanhatu zvitanhatu, zvose zviri makumi maviri nezvina; iyewo akanga akaberekerwa vaRefaimu.
7  Akaramba achishora Israeri. Jonatani mwanakomana waShimea, mukoma waDhavhidhi akazomuuraya.
8  Ava ndivo vakanga vaberekerwa vaRefaimu muGati; uye vakaurayiwa naDhavhidhi nevashandi vake.
1  Adhamu,Seti,Inoshi,
2  Kinani,Maharareri,Jaredhi,
3  Inoki,Metusera,Rameki,
4  Noa,Shemu, Hamu naJafeti.
5  Vanakomana vaJafeti vaiva Gomeri naMagogi naMadhai naJavhani naTubhari naMesheki naTirasi.
6  Vanakomana vaGomeri vaiva Ashkenazi naRifati naTogama.
7  Vanakomana vaJavhani vaiva Erishaa naTashishi, Kitimu naRodhanimu.
8  Vanakomana vaHamu vaiva Kushi naMizraimu, Puti naKenani.
9  Vanakomana vaKushi vaiva Sebha naHavhira naSabta naRaama naSabteka. Vanakomana vaRaama vaiva Shebha naDhedhani.
10  Kushi akabereka Nimrodhi. Ndiye akatanga kuva munhu ane simba panyika.
11  Mizraimu akabereka Rudhimu naAnamimu naRehabhimu naNaftuhimu
12  naPatrusimu naKasruhimu (vaFiristiya vakabva pane ivava) naKaftorimu.
13  Kenani akabereka Sidhoni dangwe rake naHeti
14  nomuJebhusi nomuAmori nomuGigashi
15  nomuHivhi nomuAki nomuSini
16  nomuAvhadhi nomuZemari nomuHamati.
17  Vanakomana vaShemu vaiva Eramu naAsuri naApakishadhi naRudhi naAramu, NaUzi naHaru naGeteri naMashi.
18  Apakishadhi akabereka Shera, Shera akabereka Ebheri.
19  Ebheri akaberekerwa vanakomana vaviri. Mumwe ainzi Peregi, nokuti pamazuva ake nyika yakakamurwa; uye munun’una wake ainzi Joktani.
20  Joktani akabereka Arumodhadhi naSherefi naHazamavheti naJera
21  naHadhoramu naUzari naDhikra
22  naObhari naAbhimaeri naShebha
23  naOfiri naHavhira naJobhabhu; vose ava vaiva vanakomana vaJoktani.
24  Shemu,Apakishadhi,Shera,
25  Ebheri,Peregi,Reu,
26  Serugu,Nahori,Tera,
27  Abramu, kureva Abrahamu.
28  Vanakomana vaAbrahamu vaiva Isaka naIshmaeri.
29  Uku ndiko kwakabva mhuri dzavo: Dangwe raIshmaeri raiva Nebhayoti, kwouya Kedhari naAdbheeri naMibsamu,
30  Mishma naDhuma, Masa, Hadhadhi naTema,
31  Jeturi, Nafishi naKedhema. Ava ndivo vaiva vanakomana vaIshmaeri.
32  Vanakomana vakaberekwa naKetura, murongo waAbrahamu, vaiva Zimrani naJokshani naMedhani naMidhiyani naIshbhaki naShuwa. Vanakomana vaJokshani vaiva Shebha naDhedhani.
33  Vanakomana vaMidhiyani vaiva Efa naEferi naHanoki naAbhidha naEridhaa. Vose ava vaiva vanakomana vaKetura.
34  Abrahamu akabereka Isaka. Vanakomana vaIsaka vaiva Isau naIsraeri.
35  Vanakomana vaIsau vaiva Erifazi, Reueri naJeushi naJaramu naKora.
36  Vanakomana vaErifazi vaiva Temani naOmari, Zefo naGatamu, Kenazi naTimna naAmareki.
37  Vanakomana vaReueri vaiva Nahati, Zera, Shamaa naMiza.
38  Vanakomana vaSeiri vaiva Rotani naShobhari naZibhiyoni naEna naDhishoni naEzeri naDhishani.
39  Vanakomana vaRotani vaiva Hori naHomamu. Hanzvadzi yaRotani yaiva Timna.
40  Vanakomana vaShobhari vaiva Aruvhani naManahati naEbhari, Shefo naOnamu. Vanakomana vaZibhiyoni vaiva Aya naEna.
41  Vanakomana vaEna vaiva Dhishoni. Vanakomana vaDhishoni vaiva Hemdhani naEshbhani naItrani naKerani.
42  Vanakomana vaEzeri vaiva Bhirihani naZaavhani naEkani. Vanakomana vaDhishani vaiva Uzi naArani.
43  Zvino aya ndiwo madzimambo akatonga munyika yeEdhomu pasati pambova nomumwe mambo akatonga vanakomana vaIsraeri: Bhira mwanakomana waBheori, aiva neguta rainzi Dhinhabha.
44  Bhira akazofa, Jobhabhu mwanakomana waZera wokuBhozra akatanga kutonga panzvimbo pake.
45  Jobhabhu akazofa, Hushamu wokunyika yevaTemani akatanga kutonga panzvimbo pake.
46  Hushamu akazofa, Hadhadhi mwanakomana waBhedhadhi, uya akakunda Midhiyani munyika yeMoabhi, akatanga kutonga panzvimbo pake. Guta rake rainzi Avhiti.
47  Hadhadhi akazofa, Samra wokuMasreka akatanga kutonga panzvimbo pake.
48  Samra akazofa, Shauri wokuRehobhoti pedyo noRwizi akatanga kutonga panzvimbo pake.
49  Shauri akazofa, Bhaari-hanani mwanakomana waAkibhori akatanga kutonga panzvimbo pake.
50  Bhaari-hanani akazofa, Hadhadhi akatanga kutonga panzvimbo pake; guta rake rainzi Pau, uye mudzimai wake ainzi Mehetabheri, mwanasikana waMatredhi, mwanasikana waMezahabhu.
51  Hadhadhi akazofa. Madzishe eEdhomu aiva ishe Timna, ishe Aruvha, ishe Jeteti,
52  ishe Ohoribhama, ishe Eraa, ishe Pinoni,
53  ishe Kenazi, ishe Temani, ishe Mibzari,
54  ishe Magdhieri, ishe Iramu. Aya ndiwo aiva madzishe eEdhomu.
2  Ava ndivo vaiva vanakomana vaIsraeri: Rubheni, Simiyoni, Revhi naJudha, Isakari naZebhuruni,
2  Dhani, Josefa naBhenjamini, Naftari, Gadhi naAsheri.
3  Vanakomana vaJudha vaiva Ere naOnani naShera. Akaberekerwa vatatu vacho nomwanasikana waShua, mukadzi muKenani. Ere dangwe raJudha akava akaipa pamberi paJehovha, zvokuti iye akamuuraya.
4  Muroora wake Tamari ndiye akamuberekera Perezi naZera. Vanakomana vose vaJudha vaiva vashanu.
5  Vanakomana vaPerezi vaiva Hezroni naHamuri.
6  Vanakomana vaZera vaiva Zimri naEtani naHemani naKarikori naDhara. Vose vaiva vashanu.
7  Vanakomana vaKami vaiva Akari, iye akaunzira Israeri dambudziko, akaita chinhu chokusatendeka chine chokuita nechinhu chakatsaurwa kuti chiparadzwe zvachose.
8  Vanakomana vaEtani vaiva Azariya.
9  Vanakomana vaHezroni vaakaberekerwa vaiva Jerameeri naRamu naKerubhai.
10  Ramu akabereka Aminadhabhi, Aminadhabhi akabereka Nashoni, jinda revanakomana vaJudha.
11  Nashoni akabereka Sarima, Sarima akabereka Bhoazi.
12  Bhoazi akabereka Obhedhi, Obhedhi akabereka Jese.
13  Jese akabereka Eriyabhi dangwe rake, naAbhinadhabhi wechipiri, naShimea wechitatu,
14  Netaneri wechina, Radhai wechishanu,
15  Ozemu wechitanhatu, Dhavhidhi wechinomwe.
16  Hanzvadzi dzavo dzaiva Zeruya naAbhigairi; uye vanakomana vaZeruya vaiva Abhishai naJoabhi naAsaheri, vari vatatu.
17  Abhigairi akabereka Amasa; uye baba vaAmasa vaiva Jeteri muIshmaeri.
18  Karebhi mwanakomana waHezroni akabereka vanakomana naAzubha mudzimai wake uye naJerioti; ava ndivo vaiva vanakomana vake: Jesheri naShobhabhu naAdhoni.
19  Azubha akazofa. Naizvozvo Karebhi akatora Efrati, akazomuberekera Heri kwapera nguva yakati.
20  Heri akabereka Urai, Urai akabereka Bhezareri.
21  Hezroni akazorara nomwanasikana waMakiri baba vaGiriyedhi. Akamuwana paakanga ava nemakore makumi matanhatu, iye akamuberekera Segubhu.
22  Segubhu akabereka Jairi, uya akazova nemaguta makumi maviri nematatu munyika yeGiriyedhi.
23  Gare gare Geshuri neSiriya zvakavatorera Havhoti-jairi, neKenati nemataundi aiva pasi paro, maguta makumi matanhatu. Vose ava vaiva vanakomana vaMakiri baba vaGiriyedhi.
24  Pashure pokunge Hezroni afira muKarebhi-efrata, Abhija mudzimai waHezroni akabva amuberekera Ashuri baba vaTekoa.
25  Vanakomana vaJerameeri dangwe raHezroni vaiva Ramu wedangwe, kwouya Bhuna naOreni naOzemu, Ahija.
26  Jerameeri akava nomumwe mudzimai, ainzi Atara. Ndiye aiva amai vaOnamu.
27  Vanakomana vaRamu dangwe raJerameeri vaiva Maazi naJamini naEkeri.
28  Vanakomana vaOnamu vaiva Shamai naJadha. Vanakomana vaShamai vaiva Nadhabhi naAbhishuri.
29  Mudzimai waAbhishuri ainzi Abhihairi, uyo akamuberekera Abhani naMoridhi kwapera nguva yakati.
30  Vanakomana vaNadhabhi vaiva Siredhi naApaimu. Asi Siredhi akafa asina vanakomana.
31  Vanakomana vaApaimu vaiva Ishi. Vanakomana vaIshi vaiva Sheshani; vanakomana vaSheshani, Arai.
32  Vanakomana vaJadha munun’una waShamai vaiva Jeteri naJonatani. Asi Jeteri akafa asina vanakomana.
33  Vanakomana vaJonatani vaiva Pireti naZaza. Ava ndivo vaiva vanakomana vaJerameeri.
34  Sheshani haana kuva nevanakomana, asi vanasikana. Zvino Sheshani aiva nomushandi wokuIjipiti ainzi Jaha.
35  Naizvozvo Sheshani akapa mwanasikana wake kumushandi wake Jaha, kuti ave mudzimai wake, uyo akamuberekera Atai kwapera nguva yakati.
36  Atai akabereka Natani, Natani akabereka Zabhadhi.
37  Zabhadhi akabereka Efrari, Efrari akabereka Obhedhi.
38  Obhedhi akabereka Jehu, Jehu akabereka Azariya.
39  Azariya akabereka Herezi, Herezi akabereka Ereasa.
40  Ereasa akabereka Sismai, Sismai akabereka Sharumu.
41  Sharumu akabereka Jekamiya, Jekamiya akabereka Erishama.
42  Vanakomana vaKarebhi hama yaJerameeri vaiva Mesha dangwe rake, aiva baba vaZifi, nevanakomana vaMarisha baba vaHebroni.
43  Vanakomana vaHebroni vaiva Kora naTapua naRekemu naShema.
44  Shema akabereka Rahamu baba vaJokeyamu, Rekemu akabereka Shamai.
45  Mwanakomana waShamai aiva Maoni; uye Maoni ndiye aiva baba vaBheti-zuri.
46  Efa murongo waKarebhi akabereka Harani naMoza naGazezi. Harani akabereka Gazezi.
47  Vanakomana vaJadhayi vaiva Regemu naJotamu naGeshani naPereti naEfa naShaafi.
48  Maaka murongo waKarebhi akabereka Shebheri naTihana.
49  Kwapera nguva yakati, akabereka Shaafi baba vaMadmana, Shevha baba vaMakibhena nababa vaGibheya. Mwanasikana waKarebhi aiva Akisa.
50  Ava ndivo vaiva vanakomana vaKarebhi. Vanakomana vaHeri dangwe raEfrata vaiva: Shobhari baba vaKiriyati-jearimu,
51  Sarima baba vaBhetrehema, Harefi baba vaBheti-gadheri.
52  Shobhari baba vaKiriyati-jearimu vakava nevanakomana vaiti: Haroi, hafu yevaMenuhoti.
53  Mhuri dzaKiriyati-jearimu dzaiva vaItri nevaPuti nevaShumati nevaMishrai. VaZora nevaEshtaori vakabva kune ivava.
54  Vanakomana vaSarima vaiva Bhetrehema nevaNetofa, Atroti-bheti-joabhi nehafu yevaManahati, vaZori.
55  Mhuri dzevanyori dzaigara kuJabhezi dzaiva vaTirati, vaShimeyati, vaSukati. Ava ndivo vaiva vaKeni vakabva kuna Hamati baba veimba yaRekabhi.
3  Ava ndivo vaiva vanakomana vaDhavhidhi vaakaberekerwa ari muHebroni: dangwe racho raiva Amnoni, akaberekwa naAhinoamu mukadzi muJezreeri, wechipiri aiva Dhanieri, akaberekwa naAbhigairi mukadzi muKameri,
2  wechitatu aiva Absaromu mwanakomana waMaaka mwanasikana waTarimai mambo wokuGeshuri, wechina aiva Adhonija mwanakomana waHagiti,
3  wechishanu aiva Shefatiya, akaberekwa naAbhitari, wechitanhatu aiva Itreyamu, akaberekwa naEgra mudzimai wake.
4  Akaberekerwa vatanhatu ari muHebroni; uye akatonga ari imomo kwemakore manomwe nemwedzi mitanhatu, uye kwemakore makumi matatu nematatu akatonga ari muJerusarema.
5  Ava ndivo vaakaberekerwa ari muJerusarema: Shimea naShobhabhu naNatani naSoromoni, vanokwana vana vakaberekwa naBhati-shebha mwanasikana waAmieri,
6  uye Ibhari naErishama naErifereti,
7  naNoga naNefegi naJafiya,
8  naErishama naEriyadha naErifereti, vari vapfumbamwe,
9  ava ndivo vanakomana vose vaDhavhidhi, tisingabatanidzi vanakomana vevarongo, naTamari hanzvadzi yavo.
10  Mwanakomana waSoromoni aiva Rehobhoamu, aiva nomwanakomana ainzi Abhija, aiva nomwanakomana ainzi Asa, aiva nomwanakomana ainzi Jehoshafati,
11  aiva nomwanakomana ainzi Jehoramu, aiva nomwanakomana ainzi Ahaziya, aiva nomwanakomana ainzi Jehoashi,
12  aiva nomwanakomana ainzi Amaziya, aiva nomwanakomana ainzi Azariya, aiva nomwanakomana ainzi Jotamu,
13  aiva nomwanakomana ainzi Ahazi, aiva nomwanakomana ainzi Hezekiya, aiva nomwanakomana ainzi Manase,
14  aiva nomwanakomana ainzi Amone, aiva nomwanakomana ainzi Josiya.
15  Vanakomana vaJosiya vaiva, wedangwe Johanani, wechipiri Jehoyakimu, wechitatu Zedhekiya, wechina Sharumu.
16  Vanakomana vaJehoyakimu vaiva, mwanakomana wake Jekoniya, aiva nomwanakomana ainzi Zedhekiya.
17  Vanakomana vaJekoniya paaiva musungwa vaiva mwanakomana wake Sheatiyeri
18  naMarikiramu naPedhaya naShenazari, Jekamiya, Hoshama naNedhabhiya.
19  Vanakomana vaPedhaya vaiva Zerubhabheri naShimei; vanakomana vaZerubhabheri vaiva Meshuramu naHananiya (hanzvadzi yavo yaiva Sheromiti);
20  naHashubha naOheri naBherekiya naHasadhiya, Jushabhi-hesedhi, vari vashanu.
21  Vanakomana vaHananiya vaiva Peratiya naJeshaya, vanakomana vaJeshaya vaiva Refaya, vanakomana vaRefaya vaiva Arnani, vanakomana vaArnani vaiva Obhadhiya, vanakomana vaObhadhiya vaiva Shekaniya;
22  vanakomana vaShekaniya, Shemaya, vanakomana vaShemaya, Hatushi naIgari naBhariya naNeariya naShafati, vari vatanhatu.
23  Vanakomana vaNeariya vaiva Erioenai naHizkiya naAzrikamu, vari vatatu.
24  Vanakomana vaErioenai vaiva Hodhavhiya naEriyashibhi naPeraya naAkubhu naJohanani naDheraya naAnanai, vari vanomwe.
12  Ava ndivo vakasvika kwaiva naDhavhidhi kuZikragi paakanga asati ava kukwanisa kufamba akasununguka nokuda kwaSauro mwanakomana waKishi; uye vaiva vamwe vevarume vaiva nesimba, vaibatsira muhondo,
2  vaiva nouta, uye vaikwanisa kukanda matombo kana miseve nouta vachishandisa ruoko rworudyi uye vachishandisa ruoko rworuboshwe. Vaiva hama dzaSauro, vokwaBhenjamini.
3  Mukuru wacho aiva Ahiezeri naJoashi vanakomana vaShemaa muGibhiya, naJezieri naPereti vanakomana vaAzmavheti, naBheraka naJehu muAnatoti,
4  naIshmaya muGibhiyoni, mumwe murume aiva nesimba pakati pevane makumi matatu uye aitarisira vane makumi matatu; uye Jeremiya naJahazieri naJohanani naJozabhadhi muGedhera,
5  Eruzai naJerimoti naBheariya naShemariya naShefatiya muHarifi,
6  Erikana naIshiya naAzareri naJoezeri naJashobheyamu, vaKora,
7  naJoera naZebhadhiya vanakomana vaJerohamu wokuGedhori.
8  Kwaiva nevamwe vevaGadhi vakazvitsaura, vakaenda kudivi raDhavhidhi kunzvimbo yakaoma kusvika yaiva murenje, varume vaiva vakashinga, vaiva nesimba, varume veuto rehondo, vaigara vakagadzirira nhoo huru nepfumo refu, vaiva nezviso zvakaita sezveshumba, uye vaimhanya semhara dziri pamusoro pemakomo.
9  Ezeri ndiye aiva mukuru, Obhadhiya ari wechipiri, Eriyabhi ari wechitatu,
10  Mishmana ari wechina, Jeremiya ari wechishanu,
11  Atai ari wechitanhatu, Erieri ari wechinomwe,
12  Johanani ari wechisere, Erizabhadhi ari wechipfumbamwe,
13  Jeremiya ari wechigumi, Makibhanai ari wechigumi nomumwe chete.
14  Ava vaiva vevanakomana vaGadhi, vakuru veuto. Muduku wacho akanga akaenzana nevane zana, uye mukuru wacho nevane chiuru.
15  Ava ndivo vakayambuka Jodhani mumwedzi wokutanga parwakanga rwakafashamira mahombekombe arwo ose, vachibva vadzinga vose vaigara mumapani, kumabvazuva nokumavirira.
16  Vamwe vanakomana vaBhenjamini naJudha vakasvika kunzvimbo yakaoma kusvika, kwaiva naDhavhidhi.
17  Dhavhidhi akabva abuda, akasangana navo, akavapindura kuti: “Kana mauya kwandiri norugare kuzondibatsira, mwoyo wangu uchabatana nemi. Asi kana mauya kuzonditengesa kumhandu dzangu, ini maoko angu asina chakaipa, Mwari wemadzibaba edu ngaazvione, azvigadzirise.”
18  Mudzimu waMwari wakafukidza Amasai, mukuru wevane makumi matatu akati: “Tiri venyu, haiwa imi Dhavhidhi, uye tinemi, haiwa imi mwanakomana waJese.Rugare, rugare ngaruve nemi, uye rugare ngaruve neari kukubatsirai,Nokuti Mwari wenyu akubatsirai.” Naizvozvo Dhavhidhi akavagamuchira, akavaita vamwe vevakuru vevarwi.
19  Kwaiva nevamwe vokwaManase vakatizira kuna Dhavhidhi paakauya nevaFiristiya kuzorwa naSauro; asi haana kuvabatsira, nokuti madzishe akabatana evaFiristiya akarangana, akamudzinga, achiti: “Achatizira kunashe wake Sauro, misoro yedu ikava pangozi.”
20  Paakasvika kuZikragi, Adnaa naJozabhadhi naJedhiyaeri naMikaeri naJozabhadhi naErihu naZiretai vokwaManase, vakuru vezviuru zvokwaManase, vakatizira kwaari.
21  Ivo vakabatsira Dhavhidhi kurwisa boka revapambi, nokuti vose vaiva varume vane simba, vakashinga, uye vakava vakuru muuto racho;
22  nokuti zuva nezuva vanhu vakaramba vachiuya kuna Dhavhidhi kuzomubatsira, kusvikira rava boka guru, seboka raMwari.
23  Uku ndiko kuwanda kwevatungamiriri vevaya vakanga vakagadzirira kurwa vakauya kuna Dhavhidhi kuHebroni kuzomupa umambo hwaSauro maererano nezvakanga zvarayiwa naJehovha.
24  Vanakomana vaJudha vaitakura nhoo huru nepfumo refu vaiva zviuru zvitanhatu nemazana masere, vakanga vakagadzirira kurwa.
25  Pavanakomana vaSimiyoni, varume vaiva nesimba vakashinga veuto vaiva zviuru zvinomwe nezana rimwe chete.
26  Pavanakomana vevaRevhi, zviuru zvina nemazana matanhatu.
27  Jehoyadha ndiye aiva mutungamiriri wevanakomana vaAroni, uye aiva nezviuru zvitatu nemazana manomwe.
28  Uyewo Zadhoki, jaya raiva nesimba, raiva rakashinga, neimba yemadzitateguru aro, vaiva vakuru makumi maviri nevaviri.
29  Pavanakomana vaBhenjamini, hama dzaSauro, paiva nezviuru zvitatu, uye kusvikira panguva iyoyo vakawanda vavo vairamba vachinyatsorinda imba yaSauro.
30  Pavanakomana vaEfremu paiva nezviuru makumi maviri nemazana masere, varume vaiva nesimba vakashinga, varume vaiva nomukurumbira, maererano nedzimba dzemadzitateguru avo.
31  Pahafu yedzinza raManase paiva nezviuru gumi nezvisere, vakanga vakasarudzwa nemazita kuti vauye kuzogadza Dhavhidhi kuti ave mambo.
32  Pavanakomana vaIsakari vaiziva kutsauranisa nguva kuti vazive zvaifanira kuitwa nevaIsraeri, paiva nevatungamiriri vavo mazana maviri, uye ndivo vairayira hama dzavo dzose.
33  VokwaZebhuruni vaya vaienda kuhondo, vaigadzirira kurwa vaine zvombo zvose zvehondo, vaiva zviuru makumi mashanu, uye vaidirana vachienda kuna Dhavhidhi vasina mwoyo miviri.
34  VokwaNaftari vaiva nevakuru chiuru, uye vaiva nezviuru makumi matatu nezvinomwe zvaiva nenhoo huru nemapfumo.
35  KuvaDhani kwaiva nevaigadzirira kurwa vane zviuru makumi maviri nezvisere nemazana matanhatu.
36  VokwaAsheri vaya vaienda kuhondo kuti vagadzirire kurwa vaiva zviuru makumi mana.
37  Mhiri kwaJodhani, kuvaRubheni nevaGadhi nehafu yedzinza raManase vaiva nezvombo zvose zveuto rehondo kwaiva nezviuru zana nemakumi maviri.
38  Vose ava vaiva varume vehondo, vaidirana pamwe chete kunorwa; uye vakauya kuHebroni nomwoyo wose kuzogadza Dhavhidhi kuti ave mambo wevaIsraeri vose; uyewo vamwe vaIsraeri vose vaiva nomwoyo mumwe wokugadza Dhavhidhi kuti ave mambo.
39  Vakaramba vari ipapo vaina Dhavhidhi kwemazuva matatu, vachidya nokunwa, nokuti hama dzavo dzakanga dzavagadzirira.
40  Uyewo vaya vaiva pedyo navo, kusvikira kwaIsakari naZebhuruni naNaftari, vaiuya nezvokudya zvakatakurwa nembongoro nengamera nemanyurusi nemombe, zvokudya zvefurawa, makeke emaonde akasvinwa nemakeke emazambiringa akaomeswa, newaini nemafuta nemombe nemakwai zvakawanda, nokuti pakati paIsraeri paiva nokufara.
