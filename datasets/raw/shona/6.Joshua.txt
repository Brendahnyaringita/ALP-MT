10  Zvino Adhoni-zedheki mambo weJerusarema paakangonzwa kuti Joshua akanga atora guta reAi akabva ariparadza chose, kuti sezvaakanga aitira Jeriko namambo waro, ndizvo zvaakanga aitirawo Ai namambo waro, uye kuti vagari vomuGibhiyoni vakanga vaita rugare naIsraeri uye vakanga vachiramba vari pakati pavo,
2  akatya kwazvo, nokuti Gibhiyoni rakanga riri guta guru, serimwe remaguta oumambo, uye nokuti rakanga riri guru kupfuura Ai, uye varume varo vose vaiva vane simba.
3  Naizvozvo Adhoni-zedheki mambo weJerusarema akatumira shoko kuna Hohamu mambo weHebroni nokuna Piramu mambo weJamuti nokuna Jafiya mambo weRakishi nokuna Dhebhiri mambo weEgroni, achiti,
4  “Uyai kwandiri mundibatsire uye ngatirwise Gibhiyoni, nokuti raita rugare naJoshua nevanakomana vaIsraeri.”
5  Vakabva vaungana, vakaenda, madzimambo mashanu evaAmori, mambo weJerusarema, mambo weHebroni, mambo weJamuti, mambo weRakishi, mambo weEgroni, ava nemapoka avo ose, vakadzika musasa pakatarisana neGibhiyoni kuti varirwise.
6  Varume vomuGibhiyoni vakabva vatumira shoko kuna Joshua kumusasa kuGirigari, vachiti: “Musaregerera varanda venyu. Kurumidzai kuuya kwatiri mutiponese uye mutibatsire, nokuti madzimambo ose evaAmori ari kugara munzvimbo ine makomo aungana kuti atirwise.”
7  Naizvozvo Joshua akabva kuGirigari akaenda, iye nevanhu vose vehondo vaaiva navo nevarume vose vane simba vakashinga.
8  Jehovha akabva ati kuna Joshua: “Usavatya, nokuti ndavaisa muruoko rwako. Hapana kana murume wavo achamirisana newe.”
9  Joshua akaenda kunovarwisa vakavarairwa. Usiku hwose akanga afamba achibva kuGirigari.
10  Jehovha akavavhiringidza pamberi pevaIsraeri, uye vakatanga kuuraya vakawanda kwazvo kuGibhiyoni, vakavatevera nenzira yokumukwidza weBheti-horoni, vachivauraya kusvikira kuAzeka nokuMakedha.
11  Pavakanga vachitiza pamberi pevaIsraeri vave pamutenu weBheti-horoni, Jehovha akanayisa chimvuramabwe chikuru pavari chichibva kudenga kusvikira kuAzeka, zvokuti vakafa. Vakafa nechimvuramabwe vakanga vakawanda kupfuura vaya vakaurayiwa nebakatwa nevanakomana vaIsraeri.
12  Panguva iyoyo Joshua ndipo paakataura naJehovha zuva rakaiswa vaAmori kuvanakomana vaIsraeri naJehovha, akati vaIsraeri vachizviona: “Zuva, mira paGibhiyoni,Uye mwedzi, pabani reAijaroni.”
13  Naizvozvo zuva rakaramba rakamira, uye mwedzi wakamira, kusvikira rudzi rwacho rwatsiva vavengi varwo. Hazvina kunyorwa mubhuku raJashari here? Zuva rakaramba rakamira pakati pematenga uye harina kuchimbidza kuvira kwerinenge zuva rose.
14  Hakuna kumbova nezuva rakafanana nairoro, risati rasvika kana kuti rapfuura, pakuti Jehovha akateerera inzwi romunhu, nokuti Jehovha akanga achirwira Israeri.
15  Pashure Joshua nevaIsraeri vose vaaiva navo vakadzokera kumusasa kuGirigari.
16  Munguva iyi madzimambo mashanu aya akatiza, akavanda mubako kuMakedha.
17  Joshua akabva audzwa, kuti: “Madzimambo mashanu awanikwa akavanda mubako kuMakedha.”
18  Joshua akati: “Kungurutsirai matombo makuru pamuromo webako racho muise varume ipapo kuti vavarinde.
19  Asi imi musamira. Dzingirirai vavengi venyu, murwise vari necheshure. Musavabvumira kupinda mumaguta avo, nokuti Jehovha Mwari wenyu avaisa mumaoko enyu.”
20  Zvino Joshua nevanakomana vaIsraeri pavakanga vangopedza kuuraya vakawanda kwazvo, kusvikira vapera, uye vamwe vavo vakanga vapona vatiza, vakapinda mumaguta akavakirirwa,
21  vanhu vose vakabva vatanga kudzokera kumusasa, kuna Joshua, kuMakedha norugare. Hapana kana murume akambosimudzira vanakomana vaIsraeri rurimi rwake.
22  Joshua akabva ati: “Vhurai muromo webako, mubudise madzimambo mashanu aya mubako muuye nawo kwandiri.”
23  Vakaita saizvozvo, vakabudisa madzimambo mashanu aya mubako vakaenda nawo kwaaiva, mambo weJerusarema, mambo weHebroni, mambo weJamuti, mambo weRakishi, mambo weEgroni.
24  Pavakangouya nemadzimambo aya kuna Joshua, Joshua akashevedza varume vose vaIsraeri akati kuvatungamiriri vevarume vehondo vaakanga aenda navo: “Uyai mberi. Tsikai seri kwemitsipa yemadzimambo aya.” Naizvozvo vakauya mberi vakatsika seri kwemitsipa yavo.
25  Joshua akati kwavari: “Musatya kana kuvhunduka. Shingai, musimbe, nokuti Jehovha achaitira vavengi venyu vose vamuri kurwa navo saizvozvi.”
26  Pashure paizvozvo Joshua akavabaya, akavauraya, akavaturika pamatanda mashanu, uye vakaramba vakarembera pamatanda acho kusvikira manheru.
27  Zvino panguva yokuvira kwezuva Joshua akarayira, vakavaburutsa pamatanda acho, vakavakanda mubako ravakanga vambovanda. Vakabva vaisa matombo makuru pamuromo webako racho—aripo kusvikira nhasi.
28  Joshua akatora Makedha zuva iroro akariparadza nomuromo webakatwa. Kana ari mambo waro, akamuparadza chose iye nemweya yose yakanga iri mariri. Haana kusiya kana mumwe chete akapona. Naizvozvo akaitira mambo weMakedha sezvaakanga aitira mambo weJeriko.
29  Zvino Joshua nevaIsraeri vose vaaiva navo vakapfuura vachibva kuMakedha vachienda kuRibna, vakarwisa Ribna.
30  Naizvozvo Jehovha akariisawo namambo waro muruoko rwaIsraeri, vakariparadza pamwe chete nemweya yose yakanga iri mariri nomuromo webakatwa. Havana kusiya kana mumwe chete akapona mariri. Nokudaro vakaitira mambo waro sezvavakanga vaitira mambo weJeriko.
31  Joshua nevaIsraeri vose vaaiva navo vakabva vapfuurira kuenda kuRakishi vachibva kuRibna vakadzika musasa pakatarisana naro vakarirwisa.
32  Naizvozvo Jehovha akaisa Rakishi muruoko rwaIsraeri zvokuti vakaritora pazuva rechipiri, vakariparadza pamwe chete nemweya yose yakanga iri mariri nomuromo webakatwa, maererano nezvose zvavakanga vaitira Ribna.
33  Panguva iyoyo Horamu mambo weGezeri akaenda kuti abatsire Rakishi. Naizvozvo Joshua akamurwisa iye nevanhu vake zvokuti haana kumusiyira kana mumwe chete akapona.
34  Joshua nevaIsraeri vose vaaiva navo vakabva vapfuurira kuenda kuEgroni vachibva kuRakishi, vakadzika musasa pakatarisana naro, vakarirwisa.
35  Vakaritora zuva iroro vakatanga kuriparadza chose nomuromo webakatwa, vakaparadza mweya yose yakanga iri mariri zuva iroro, maererano nezvose zvavakanga vaitira Rakishi.
36  Joshua nevaIsraeri vose vaaiva navo vakabva vaenda kuHebroni vachibva kuEgroni vakatanga kurirwisa.
37  Vakaritora, vakariparadza namambo waro nemataundi aro ose nemweya yose yakanga iri mariri nomuromo webakatwa. Haana kusiya kana mumwe chete akapona, maererano nezvose zvaakanga aitira Egroni. Naizvozvo vakariparadza chose pamwe chete nemweya yose yakanga iri mariri.
38  Joshua nevaIsraeri vose vaaiva navo vakazodzoka kuDhebhiri, vakatanga kurirwisa.
39  Akaritora namambo waro nemataundi aro ose, vakariparadza nomuromo webakatwa nokuparadza chose mweya yose yakanga iri mariri. Haana kusiya kana mumwe chete akapona. Sezvaakanga aitira Hebroni, ndizvo zvaakaitirawo Dhebhiri namambo waro, uye sezvaakanga aitira Ribna namambo waro.
40  Joshua akaparadza nyika yose yenzvimbo ine makomo neNegebhu neShefera nenzvimbo dzakatenuka nemadzimambo adzo ose. Haana kusiya kana mumwe chete akapona, uye zvinhu zvose zvaifema akazviparadza chose, sezvakanga zvarayirwa naJehovha Mwari waIsraeri.
41  Joshua akavaparadza kubvira kuKadheshi-bhaneya kusvikira kuGaza nenyika yose yeGosheni kusvikira kuGibhiyoni.
42  Joshua akatora madzimambo aya ose nenyika dzawo panguva imwe chete, nokuti Jehovha Mwari waIsraeri ndiye akanga achirwira Israeri.
43  Pashure paizvozvo Joshua nevaIsraeri vose vaaiva navo vakadzokera kumusasa kuGirigari.
4  Zvino rudzi rwose parwakanga rwangopedza kuyambuka Jodhani, Jehovha akati kuna Joshua:
2  “Tora varume gumi nevaviri pavanhu, murume mumwe chete padzinza rimwe nerimwe,
3  uvarayire uchiti, ‘Torai matombo gumi nemaviri pakati paJodhani, panzvimbo yakamira tsoka dzevapristi dzisingatsuduguki, muyambuke nawo muaise panzvimbo yamucharara usiku huno.’”
4  Naizvozvo Joshua akashevedza varume gumi nevaviri vaakanga agadza pavanakomana vaIsraeri, murume mumwe chete padzinza rimwe nerimwe;
5  Joshua akati kwavari: “Endai kumberi kweareka yaJehovha Mwari wenyu muende pakati paJodhani, mumwe nomumwe wenyu atakure dombo papfudzi rake, maererano nokuwanda kwemadzinza evanakomana vaIsraeri,
6  kuti ichi chive chiratidzo pakati penyu. Kana vanakomana venyu vakazobvunza munguva inouya, vachiti, ‘Nei mune matombo aya?’
7  Mutiwo kwavari, ‘Nokuti mvura yaJodhani yakaganhuka pamberi peareka yesungano yaJehovha. Payakayambuka nomuJodhani, mvura yaJodhani yakaganhuka, uye matombo aya achava sechiyeuchidzo kuvanakomana vaIsraeri nokusingagumi.’”
8  Naizvozvo vanakomana vaIsraeri vakaita saizvozvo, sezvakanga zvarayirwa naJoshua, vakatora matombo gumi nemaviri pakati paJodhani, sezvakanga zvaudzwa Joshua naJehovha, kuti aenzane nokuwanda kwemadzinza evanakomana vaIsraeri; vakayambuka nawo vachienda kunzvimbo yavaizorara, vakaaisa ipapo.
9  Kwaivawo nematombo gumi nemaviri akamiswa naJoshua pakati paJodhani panzvimbo yakanga yakamira tsoka dzevapristi vakanga vakatakura areka yesungano, uye achiripo kusvikira nhasi.
10  Zvino vapristi vakanga vakatakura Areka vakanga vakamira pakati paJodhani kusvikira zvinhu zvose zvapera zvakanga zvarayirwa Joshua naJehovha kuti audze vanhu, maererano nezvose zvakanga zvarayirwa Joshua naMosesi. Panguva yose iyi vanhu vakakurumidza, vakayambuka.
11  Vanhu vose pavakanga vangopedza kuyambuka, areka yaJehovha yakabva yayambukawo, nevapristi, pamberi pevanhu.
12  Vanakomana vaRubheni nevanakomana vaGadhi nehafu yedzinza raManase vakayambuka vakagadzirira kurwa vari pamberi pevanakomana vaIsraeri, sezvavakanga vaudzwa naMosesi.
13  Vanenge zviuru makumi mana vakanga vakagadzirira kurwa vakayambuka pamberi paJehovha nokuda kwehondo vachienda kumapani erenje eJeriko.
14  Pazuva iroro Jehovha akakudza Joshua pamberi pevaIsraeri vose, vakatanga kumutya sokutya kwavaiita Mosesi mazuva ose oupenyu hwake.
15  Jehovha akabva ati kuna Joshua:
16  “Rayira vapristi vakatakura areka yechipupuriro kuti vabude muJodhani.”
17  Naizvozvo Joshua akarayira vapristi, achiti: “Budai muJodhani.”
18  Vapristi vakanga vakatakura areka yesungano yaJehovha pavakabuda vachibva pakati paJodhani uye tsoka dzevapristi dzabuda dzichienda panyika yakaoma, mvura yaJodhani yakabva yatanga kudzokera panzvimbo yayo uye yakatanga kufashukira mahombekombe arwo ose sekare.
19  Vanhu vakabuda muJodhani nomusi wechigumi womwedzi wokutanga vakadzika musasa kuGirigari iri pamuganhu wokumabvazuva kweJeriko.
20  Kana ari matombo gumi nemaviri avakanga vatora muJodhani, Joshua akaamisa kuGirigari.
21  Akati kuvanakomana vaIsraeri: “Vanakomana venyu pavanobvunza vanababa vavo munguva inouya, vachiti, ‘Matombo aya ndeei?’
22  Ibvai maita kuti vanakomana venyu vazive, muchiti, ‘Israeri akayambuka rwizi rwaJodhani urwu nepanyika yakaoma,
23  Jehovha Mwari wenyu paakaomesa mvura yaJodhani pamberi pavo kusvikira vayambuka, sezvakanga zvaitwa Gungwa Dzvuku naJehovha Mwari wenyu paakariomesa pamberi pedu kusvikira tayambuka;
24  kuti marudzi ose enyika azive ruoko rwaJehovha, kuti rune simba; kuti chokwadi mugare muchitya Jehovha Mwari wenyu.’”
11  Zvino Jabhini mambo weHazori paakangozvinzwa, akatumira shoko kuna Jobhabhu mambo weMadhoni nokuna mambo weShimroni namambo weAkshafu,
2  nokumadzimambo aiva kuchamhembe munzvimbo ine makomo nomumapani erenje kumaodzanyemba kweKinereti nomuShefera nepamakomo akatevedzana eDhori kumavirira,
3  vaKenani vaiva kumabvazuva nokumavirira, nevaAmori nevaHiti nevaPerizi nevaJebhusi vaiva munzvimbo ine makomo nevaHivhi vaiva mujinga meHemoni munyika yeMizpa.
4  Naizvozvo vakabuda, ivo vaine mapoka avo ose, vanhu vazhinji sejecha repamhenderekedzo yegungwa nokuda kwokuva vazhinji, nemabhiza mazhinji kwazvo nengoro dzehondo.
5  Madzimambo ose aya akabva asangana aita zvokurangana, akauya, akadzika musasa pamwe chete kumvura yeMeromu kuti arwise Israeri.
6  Jehovha akabva ati kuna Joshua: “Usavatya, nokuti mangwana panenge panguva ino ndichavarega vose vachiurayiwa naIsraeri. Uchagura madzira emakumbo emabhiza avo, uye uchapisa ngoro dzavo nomoto.”
7  Joshua nevanhu vose vehondo vaakanga ainavo vakauya kuzorwa navo pedyo nemvura yeMeromu vakavarairwa, vakavarwisa.
8  Jehovha akabva avaisa muruoko rwevaIsraeri, vakavauraya, vakavatevera kusvikira kuSidhoni raiva nevanhu vazhinji neMisrefoti-maimu nebani reMizpe kumabvazuva; uye vakaramba vachivauraya zvokuti havana kuvasiyira kana mumwe chete akapona.
9  Pashure paizvozvo Joshua akavaitira sezvaakanga audzwa naJehovha: akagura madzira emakumbo emabhiza avo, uye akapisa ngoro dzavo nomoto.
10  Uyezve, Joshua akadzoka panguva iyoyo akatora Hazori; uye akauraya mambo waro nebakatwa, nokuti Hazori ndiro raimbova guta guru paumambo hwose uhwu.
11  Vakauraya mweya yose yaiva mariri nomuromo webakatwa, vachiiparadza chose. Hakuna chinofema chakasiyiwa, uye akapisa Hazori nomoto.
12  Joshua akatora maguta ose emadzimambo aya nemadzimambo awo ose, akaauraya nomuromo webakatwa. Akaaparadza chose, sezvakanga zvarayirwa naMosesi mushumiri waJehovha.
13  Maguta ose akanga ari pazvikomo zvawo chete ndiwo asina kupiswa naIsraeri, kunze kweHazori roga rakapiswa naJoshua.
14  Vanakomana vaIsraeri vakapamba zvinopambwa zvose zvemaguta aya nezvipfuwo kuti zvive zvavo. Vanhu vose chete ndivo vavakauraya nomuromo webakatwa kusvikira vavatsakatisa. Havana kusiya kana munhu upi zvake aifema.
15  Sezvakanga zvarayirwa Mosesi mushumiri waJehovha, saizvozvowo Mosesi akarayira Joshua, uye Joshua akaita saizvozvo. Haana kubvisa shoko pane zvose zvakanga zvarayirwa Mosesi naJehovha.
16  Joshua akatora nyika yose iyi, nzvimbo ine makomo neNegebhu yose nenyika yose yeGosheni neShefera neArabha nenzvimbo ine makomo yaIsraeri neShefera yayo,
17  kubvira kuGomo reHaraki, rinokwira kuSeiri, kusvikira kuBhaari-gadhi riri mubani reRebhanoni mujinga meGomo reHemoni, akatapa madzimambo avo ose akaabaya, akaauraya.
18  Joshua akarwa nemadzimambo ose aya kwemazuva mazhinji.
19  Hapana guta rakava norugare nevanakomana vaIsraeri kunze kwevaHivhi vaigara muGibhiyoni. Mamwe ose vakaatora nokurwa.
20  Nokuti yaiva nzira yaJehovha yakaita kuti mwoyo yavo isindimare kuti varwe naIsraeri, kuti avaparadze chose, kuti vasanzwirwa nyasha, asi kuti avatsakatise, sezvakanga zvarayirwa Mosesi naJehovha.
21  Panguva iyoyo chaiyo Joshua akaendazve akaparadza vaAnaki vaiva munzvimbo ine makomo, vomuHebroni, vomuDhebhiri, vomuAnabhu uye vomunzvimbo yose ine makomo yaJudha uye vomunzvimbo yose ine makomo yaIsraeri. Joshua akavaparadza chose pamwe chete nemaguta avo.
22  Hakuna vaAnaki vakasiyiwa munyika yevanakomana vaIsraeri. MuGaza, muGati nomuAshdhodhi ndimo chete mavakasara.
23  Naizvozvo Joshua akatora nyika yose, maererano nezvose zvakanga zvapikirwa Mosesi naJehovha, Joshua akabva aipa vaIsraeri kuti ive nhaka nemigove yavo, maererano nemadzinza avo. Uye nyika haina kunetswa nehondo.
8  Zvino Jehovha akati kuna Joshua: “Usatya kana kuvhunduka. Tora vanhu vose vehondo musimuke, muende kuAi. Ona, ndaisa mambo weAi nevanhu vake neguta rake nenyika yake muruoko rwako.
2  Itira guta reAi namambo waro sezvawakaitira guta reJeriko namambo waro. Asi mungapamba zvinopambwa zvaro nezvipfuwo kuti zvive zvenyu. Isa vanovandira guta racho necheseri kwaro.”
3  Naizvozvo Joshua nevanhu vose vehondo vakasimuka kuti vakwire kuAi, Joshua akasarudza varume zviuru makumi matatu, vane simba vakashinga, akavarega vachienda usiku.
4  Akavarayira achiti: “Onai, muchavandira guta necheseri kweguta racho. Musaenda kure kwazvo neguta racho, uye mose zvenyu murambe makagadzirira.
5  Asi ini nevanhu vose vandiinavo, tichaenda pedyo neguta racho. Kana vakabuda kuzosangana nesu sezvavakaita pakutanga, tichabva tavatiza.
6  Vachabuda vachitidzingirira kusvikira tavaendesa kure neguta racho, nokuti vachati, ‘Vari kutitiza sezvavakaita pakutanga.’ Uye isu tichavatiza.
7  Imi—ibvai masimuka pamunenge makavandira, moita kuti guta racho rive renyu; uye Jehovha Mwari wenyu achariisa mumaoko enyu.
8  Pamunenge mangotora guta racho nesimba, pisai guta racho nomoto. Muite maererano neshoko raJehovha. Onai, ndakurayirai.”
9  Pashure paizvozvo Joshua akavatuma, ivo vakaenda kunzvimbo yokuvandira, vakagara pakati peBheteri neAi, kumavirira kweAi, asi Joshua akaramba akarara pakati pevanhu usiku ihwohwo.
10  Zvino Joshua akafumomuka, akaongorora vanhu, akakwira kuAi, iye nevarume vakuru vaIsraeri, vachitungamirira vanhu.
11  Vanhu vose vehondo vaaiva navo vakakwira, kuti vaswedere uye vasvike pamberi peguta racho, vakadzika musasa kuchamhembe kweAi, pakati pavo neAi paine mupata.
12  Munguva iyi akatora varume vanenge zviuru zvishanu akaita kuti vavandire pakati peBheteri neAi, kumavirira kweguta racho.
13  Naizvozvo vanhu vacho vakadzika musasa mukuru kuchamhembe kweguta racho uye shure shure kwawo kwaiva nechokumavirira kweguta racho, Joshua akaenda pakati pebani usiku ihwohwo.
14  Zvino mambo weAi paakangozviona, varume veguta racho vakakurumidza, vakafumomuka, vakabuda kuti vanorwa naIsraeri, iye nevanhu vake vose, panguva yakatarwa, pamberi pebani rerenje. Asi iye haana kuziva kuti paiva nevakanga vakamuvandira necheseri kweguta racho.
15  Joshua nevaIsraeri vose pavakakundwa navo, vakabva vatiza nenzira yokurenje.
16  Vanhu vose vaiva muguta racho vakashevedzwa kuti vavadzingirire, vakadzingirira Joshua, vakaendeswa kure neguta.
17  Hakuna kana murume akasara muAi neBheteri asina kubuda kunodzingirira Israeri, zvokuti vakasiya guta rakashama, vakadzingirira Israeri.
18  Zvino Jehovha akati kuna Joshua: “Tambanudzira pfumo duku riri muruoko rwako kuAi, nokuti ndichaisa guta racho muruoko rwako.” Naizvozvo Joshua akatambanudzira pfumo duku raiva muruoko rwake kuguta racho.
19  Zvino vakanga vakavandira vakakurumidza kusimuka panzvimbo yavo, vakatanga kumhanya paakangotambanudza ruoko rwake, vakapinda muguta, vakaritora. Vakakurumidza, vakapisa guta racho nomoto.
20  Zvino varume veAi vakatendeuka, uye tarira, utsi hweguta racho hwakanga huchikwira kumatenga, uye havana kukwanisa kutizira uku kana uko. Vanhu vakanga vachitizira kurenje vakatendeukira vaivatevera vacho.
21  Joshua nevaIsraeri vose vakaona kuti vakanga vakavandira vakanga vatora guta, uye kuti utsi hweguta hwakanga huchikwira kudenga, naizvozvo vakatendeuka vakatanga kuuraya varume veAi.
22  Vamwe vaya vakabuda muguta kuzosangana navo, zvokuti vakava pakati pevaIsraeri, ava vari kurutivi rwuno uye avo kune urwo, uye vakavauraya kusvikira pasisina mumwe wavo akasara, zvimwe akapona kana kuti akatiza.
23  Vakabata mambo weAi ari mupenyu vakamuunza pedyo naJoshua.
24  Zvino vaIsraeri pavakanga vachipedzisa kuuraya vagari vose vomuAi kusango, murenje mavakanga vavatevera, vakaramba vachiurayiwa, vose zvavo, nomuromo webakatwa kusvikira vapera. Pashure paizvozvo vaIsraeri vose vakadzokera kuAi, vakariparadza nomuromo webakatwa.
25  Vose vakaurayiwa pazuva iroro, kubvira kumurume kusvikira kumukadzi, vakasvika zviuru gumi nezviviri, vanhu vose veAi.
26  Joshua haana kudzosa ruoko rwake rwaakatambanudza narwo pfumo duku kusvikira aparadza chose vagari vose vomuAi.
27  VaIsraeri vakapamba zvipfuwo nezvinopambwa chete zveguta iroro kuti zvive zvavo, maererano neshoko raJehovha raakanga arayira Joshua.
28  Joshua akabva apisa Ai, akariita murwi nokusingagumi, kuti rive dongo kusvikira nhasi.
29  Akaturika mambo weAi padanda kusvikira nguva yemanheru; uye zuva zvarakanga rava kuda kuvira Joshua akarayira, vakabva vaburutsa chitunha chake padanda, vakachikanda panopindwa napo pagedhi reguta racho, vakaita murwi wematombo pamusoro pake, uchiripo kusvikira nhasi.
30  Panguva iyoyo Joshua ndipo paakavakira Jehovha Mwari waIsraeri atari, muGomo reEbhari,
31  sezvakanga zvarayirwa vanakomana vaIsraeri naMosesi mushumiri waJehovha, sokunyorwa kwazvakaitwa mubhuku romutemo waMosesi kuti: “Atari yematombo asina kuvezwa, asina kumboshandisirwa mudziyo wesimbi paari”; uye vakapa Jehovha zvinopiwa zvinopiswa pamusoro payo vakabayira zvibayiro zvokugoverana.
32  Akabva anyora pamatombo ipapo kopi yomutemo waMosesi waakanga anyora pamberi pevanakomana vaIsraeri.
33  VaIsraeri vose nevarume vakuru vavo nevatungamiriri nevatongi vavo vakanga vakamira kurutivi rwuno nokurutivi urwo rweAreka pamberi pevapristi, vaRevhi, vaitakura areka yesungano yaJehovha, mutorwa nomunhu womunyika yacho, hafu yavo iri pamberi peGomo reGerizimu uye imwe hafu yavo iri pamberi peGomo reEbhari, (sezvakanga zvarayirwa naMosesi mushumiri waJehovha,) kuti atange akomborera vanhu vaIsraeri.
34  Pashure peizvi akaverenga mashoko ose omutemo zvinonzwika, chikomborero nokutukwa, maererano nezvose zvakanyorwa mubhuku romutemo.
35  Hapana shoko pane ose akanga arayirwa naMosesi risina kuverengwa zvinonzwika naJoshua pamberi peungano yose yaIsraeri, pamwe chete nevakadzi nevana nevatorwa vaigara imomo vaifamba pakati pavo.
16  Zvino mugove wakabuda uri wevanakomana vaJosefa, kubvira paJodhani kuJeriko kusvikira kumvura yeJeriko nechokumabvazuva, renje richikwira kubvira kuJeriko richipinda munzvimbo ine makomo yeBheteri.
2  Wakabuda muBheteri yeRuzi ukapfuurira kumuganhu wevaAki kuAtaroti,
3  ukaenda nechokumavirira kumuganhu wevaJafreti kusvikira kumuganhu weBheti-horoni Rezasi neGezeri, ukagumira kugungwa.
4  Vanakomana vaJosefa, Manase naEfremu, vakaita kuti nyika yacho ive yavo.
5  Muganhu wevanakomana vaEfremu maererano nemhuri dzavo waiva, iwo muganhu wenhaka yavo nechokumabvazuva waiva Ataroti-adhari, kusvikira kuBheti-horoni Rokumusoro;
6  uye muganhu wacho wakabuda uchienda kugungwa. Mikmetati yaiva kuchamhembe, uye muganhu wacho wakapota nechokumabvazuva uchienda kuTaanati-shiro, ukapfuura nechokumabvazuva uchienda kuJanoa.
7  Wakabva kuJanoa uchienda kuAtaroti neNaara, ukasvika kuJeriko, ukabuda uchienda kuJodhani.
8  Kubvira kuTapua muganhu wacho wakapfuurira kumupata une rukova weKana nechokumavirira, ukagumira kugungwa. Iyi ndiyo nhaka yedzinza revanakomana vaEfremu maererano nemhuri dzavo.
9  Vanakomana vaEfremu vaiva nemaguta pakati penhaka yevanakomana vaManase, maguta acho ose nemisha yawo.
10  Havana kudzinga vaKenani vaigara muGezeri, uye vaKenani vachiri kugara pakati paEfremu kusvikira nhasi uye vakashandiswa basa rokumanikidzirwa rouranda.
18  Zvino ungano yose yevanakomana vaIsraeri yakaungana kuShiro, vakadzika tende rokusanganira ipapo, nyika yacho zvino zvayakanga yakundwa pamberi pavo.
2  Asi pakati pevanakomana vaIsraeri pakanga pachine vakasara vaya vavakanga vasina kugovera nhaka yavo, kureva madzinza manomwe.
3  Naizvozvo Joshua akati kuvanakomana vaIsraeri: “Mucharega kupinda kuti muite kuti nyika yamakapiwa naJehovha Mwari wemadzitateguru enyu ive yenyu kusvikira rini?
4  Wanai varume vatatu vedzinza rimwe nerimwe ndivatume, kuti vasimuke, vafambe-fambe munyika, vanyore mamiriro ayo maererano nenhaka yavo, uye vauye kwandiri.
5  Ngavaigove pakati pavo kuti ive migove minomwe. Judha acharamba ari panharaunda yake kumaodzanyemba, uye imba yaJosefa icharamba iri panharaunda yavo kuchamhembe.
6  Asi imi munyore mamiriro akaita nyika kuti ive migove minomwe, muiunze kuno kwandiri, uye ndichakukandirai mijenya pano pamberi paJehovha Mwari wedu.
7  Nokuti vaRevhi havana mugove pakati penyu, nokuti upristi hwaJehovha ndiyo nhaka yavo; uye Gadhi naRubheni nehafu yedzinza raManase vatora nhaka yavo mhiri kwaJodhani nechokumabvazuva, yavakapiwa naMosesi mushumiri waJehovha.”
8  Naizvozvo varume vacho vakasimuka kuti vaende, Joshua akarayira vaya vakanga vachienda kunonyora mamiriro akaita nyika, achiti: “Endai mufambe-fambe munyika, munyore mamiriro ayo, mudzoke kwandiri, uye pano ndipo pandichakukandirai mijenya pamberi paJehovha muShiro.”
9  Naizvozvo varume vacho vakaenda, vakafamba munyika yacho, vakanyora mamiriro ayo mubhuku maererano nemaguta kuva migove minomwe. Pashure vakaenda kuna Joshua kumusasa kuShiro,
10  Joshua akavakandira mijenya pamberi paJehovha ari muShiro. Nokudaro Joshua akagovera nyika yacho ipapo kuvanakomana vaIsraeri mumigove yavo.
11  Zvino mugove wakabuda uri wedzinza revanakomana vaBhenjamini maererano nemhuri dzavo, uye nharaunda yomugove wavo yakava pakati pevanakomana vaJudha nevanakomana vaJosefa.
12  Muganhu wavo wakava kurutivi rwokuchamhembe kubvira kuJodhani, uye muganhu wacho wakaenda kunzvimbo yakatenuka yeJeriko kuchamhembe, ukakwira gomo nechokumavirira, ukagumira kurenje reBheti-avheni.
13  Muganhu wacho wakapfuura uchibva ipapo uchienda kuRuzi, kumaodzanyemba kwenzvimbo yakatenuka yeRuzi, kureva Bheteri; uye muganhu wacho wakaenda kuAtaroti-adhari pamusoro pegomo riri kumaodzanyemba kweBheti-horoni Rezasi.
14  Muganhu wacho wakatarwa, ukapota nokurutivi rwokumavirira uchienda kumaodzanyemba kubvira pagomo rakatarisana neBheti-horoni kumaodzanyemba; uye wakagumira kuKiriyati-bhaari, kureva Kiriyati-jearimu, guta revanakomana vaJudha. Urwu ndirwo rutivi rwokumavirira.
15  Rutivi rwokumaodzanyemba rwaibvira kunogumira Kiriyati-jearimu, uye muganhu wacho wakabuda uchienda nechokumavirira uye wakabuda uchienda kuchitubu chemvura cheNeftoa.
16  Muganhu wacho wakaenda kunogumira gomo rakatarisana nomupata womwanakomana waHinomu, uri mubani revaRefaimu kuchamhembe, ukaenda kumupata waHinomu, kunzvimbo yakatenuka yevaJebhusi kumaodzanyemba, ukaenda kuEni-rogeri.
17  Wakatarwa uchienda kuchamhembe, ukabuda uchienda kuEni-shemeshi uye ukabuda uchienda kuGeriroti, iri pakatarisana nomukwidza weAdhumimu; uye wakaburuka uchienda kudombo raBhohani mwanakomana waRubheni.
18  Wakapfuurira kunzvimbo yakatenuka yokuchamhembe iri pakatarisana neArabha, ukaenda kuArabha.
19  Muganhu wacho wakapfuurira kunzvimbo yakatenuka yokuchamhembe kweBheti-hogra, uye (muganhu wacho) wakagumira panopinda nyika mugungwa kuchamhembe kweGungwa roMunyu kumugumo wokumaodzanyemba kwaJodhani. Uyu ndiwo waiva muganhu wokumaodzanyemba.
20  Rwizi rwaJodhani ndirwo rwaiva muganhu wawo kurutivi rwokumabvazuva. Iyi ndiyo yaiva nhaka yevanakomana vaBhenjamini maererano nemhuri dzavo, maererano nemiganhu yayo kumativi ose.
21  Maguta edzinza revanakomana vaBhenjamini maererano nemhuri dzavo aiva Jeriko neBheti-hogra neEmeki-kezizi,
22  neBheti-arabha neZemaraimu neBheteri,
23  neAvhimu nePara neOfra,
24  neKefa-amoni neOfni neGebha; maguta gumi nemaviri nemisha yawo.
25  Gibhiyoni neRama neBheeroti,
26  neMizpe neKefira neMoza,
27  neRekemu neIpeeri neTarara,
28  neZiira, Ha-erefi neJebhusi, kureva Jerusarema, Gibhiya neKiriyati; maguta gumi nemana nemisha yawo. Iyi ndiyo yaiva nhaka yevanakomana vaBhenjamini maererano nemhuri dzavo.
17  Zvino mugove uyu wakava wedzinza raManase, nokuti akanga ari dangwe raJosefa, waMakiri dangwe raManase, baba vaGiriyedhi, nokuti aiva murume wehondo; uye Giriyedhi neBhashani zvakava zvake.
2  Pakavawo nomugove wevanakomana vaManase vakanga vasara maererano nemhuri dzavo, wevanakomana vaAbhi-ezeri nevanakomana vaHereki nevanakomana vaAsrieri nevanakomana vaShekemu nevanakomana vaHeferi nevanakomana vaShemidha. Ava ndivo vaiva vanakomana vaManase mwanakomana waJosefa, vanhurume vacho maererano nemhuri dzavo.
3  Asi Zerofehadhi mwanakomana waHeferi, mwanakomana waGiriyedhi, mwanakomana waMakiri, mwanakomana waManase, haana kuva nevanakomana, asi vanasikana, uye vanasikana vake vainzi: Mahra naNoa, Hogra, Mirika naTiza.
4  Naizvozvo vakauya pamberi pomupristi Eriyezari naJoshua mwanakomana waNuni nemachinda, vachiti: “Jehovha ndiye akarayira Mosesi kuti atipe nhaka pakati pehama dzedu.” Naizvozvo akavapa nhaka, pakati pehama dzababa vavo, arayirwa naJehovha.
5  Kwaiva nemigove gumi yakapiwa Manase tisingabatanidzi nyika yeGiriyedhi neBhashani, yaiva mhiri kwaJodhani;
6  nokuti vanasikana vaManase vakava nenhaka pakati pevanakomana vake; uye nyika yeGiriyedhi yakava yevanakomana vaManase vakanga vasara.
7  Muganhu waManase waibvira kwaAsheri kusvikira kuMikmetati, iri pakatarisana neShekemu, uye muganhu wacho wakaenda kurudyi kuvagari vomuEni-Tapua.
8  Nyika yeTapua yakava yaManase, asi Tapua yaiva pamuganhu waManase yakanga iri yevanakomana vaEfremu.
9  Muganhu wacho wakaenda kumupata une rukova weKana, nechokumaodzanyemba kumupata une rukova wemaguta aya aEfremu ari pakati pemaguta aManase, uye muganhu waManase waiva kuchamhembe kwomupata une rukova, ukagumira kugungwa.
10  Kumaodzanyemba kwaiva kwaEfremu, kuchamhembe kuri kwaManase, gungwa rakava muganhu wake; uye kuchamhembe vaisvika kwaAsheri, kumabvazuva kuri kwaIsakari.
11  Pakati paIsakari nepakati paAsheri, Manase akava neBheti-sheyani nemataundi aiva pasi paro neIbreyamu nemataundi aiva pasi paro nevagari vomuDhori nemataundi aiva pasi paro nevagari vomuEndori nemataundi aiva pasi paro nevagari vomuTaanaki nemataundi aiva pasi paro nevagari vomuMegidho nemataundi aiva pasi paro, nzvimbo nhatu dzakakwirira.
12  Vanakomana vaManase havana kukwanisa kuita kuti maguta aya ave avo, asi vaKenani vakaramba vachigara munyika iyi.
13  Vanakomana vaIsraeri pavakanga vava nesimba, vakashandisa vaKenani basa rokumanikidzirwa, asi havana kuvadzinga zvachose.
14  Vanakomana vaJosefa vakataura naJoshua, vachiti: “Matipirei mugove mumwe chete nechikamu chimwe chete kuti ive nhaka yedu, isu zvatiri vanhu vazhinji nokuti Jehovha atikomborera kusvikira zvino?”
15  Joshua akati kwavari: “Kana muri vanhu vazhinji, endai kusango, muriteme imomo munyika yevaPerizi nevaRefaimu, nokuti nzvimbo ine makomo yaEfremu yava duku kwazvo nokuda kwenyu.”
16  Vanakomana vaJosefa vakabva vati: “Nzvimbo ine makomo haitikwaniri, uye kune ngoro dzehondo dzine majeko esimbi pakati pevaKenani vose vari kugara munyika iri mubani, vose vaya vari muBheti-sheyani nemataundi ari pasi paro nevaya vari mubani reJezreeri.”
17  Naizvozvo Joshua akati kuimba yaJosefa, kuna Efremu naManase: “Muri vanhu vakawanda, uye mune simba guru. Hamufaniri kuwana mugove mumwe chete,
18  asi nzvimbo ine makomo ngaive yenyu. Muiteme, nokuti isango, uye ndiyo ichava muganhu wenyu. Nokuti munofanira kudzinga vaKenani, kunyange vaine ngoro dzehondo dzine majeko esimbi uye vakasimba.”
9  Zvino madzimambo ose aiva mhiri kwaJodhani munzvimbo ine makomo nomuShefera nomumhenderekedzo mose meGungwa Guru nepakatarisana neRebhanoni, vaHiti nevaAmori, vaKenani, vaPerizi, vaHivhi nevaJebhusi, paakangozvinzwa,
2  akatanga kuungana achibvumirana kuti arwise Joshua naIsraeri.
3  Vagari vomuGibhiyoni vakanzwa zvakanga zvaitirwa Jeriko neAi naJoshua.
4  Naizvozvo ivo, vachitozvidira havo, vakashandisa njere, vakaenda, vakatora mbuva uye vakatora masaga akasakara nokuda kwembongoro dzavo, hombodo dzewaini dzakasakara, dzakaparuka, dzakasungwa-sungwa,
5  nehwashu dzakasakara uye dzine zvigamba mutsoka dzavo, vakapfeka nguo dzakasakara, uye chingwa chose chembuva yavo chakanga chaoma chava kuita mafufu.
6  Vakabva vaenda kuna Joshua kumusasa kuGirigari vakati kwaari nokuvarume vaIsraeri: “Tabva kunyika iri kure. Zvino itai sungano nesu.”
7  Varume vaIsraeri vakati kuvaHivhi vacho: “Zvimwe muri kugara munharaunda yedu. Saka tingaita sei sungano nemi?”
8  Ivo vakatiwo kuna Joshua: “Tiri vashandi venyu.” Joshua akabva ati kwavari: “Muri vanaani, uye munobva kupi?”
9  Ivo vakati kwaari: “Vashandi venyu vabva kunyika iri kure kwazvo nokuda kwezita raJehovha Mwari wenyu, nokuti takanzwa nezvomukurumbira wake nezvose zvaakaita muIjipiti,
10  nezvose zvaakaitira madzimambo maviri evaAmori aiva mhiri kwaJodhani, anoti Sihoni mambo weHeshbhoni naOgi mambo weBhashani, aiva muAshtaroti.
11  Nokudaro varume vakuru vedu nevagari vose vomunyika yedu vakati kwatiri, ‘Takurai mbuva yorwendo mumaoko enyu muende kuti musangane navo, muti kwavari: “Tiri vashandi venyu. Zvino itai sungano nesu.’”
12  Chingwa chedu ichi, chakanga chichipisa patakachitora kuti chive mbuva yedu mudzimba dzedu pazuva ratakabuda kuti tiuye kuno kwamuri, asi zvino, tarirai! chaoma uye chava kuita mafufu.
13  Idzi ndidzo hombodo dzewaini dzatakazadza dziri itsva, asi, tarirai! dzaparuka, uye nguo idzi nehwashu dzedu, zvasakara nokuda kwokunyanyoreba kworwendo rwacho.”
14  Naizvozvo varume vacho vakatora imwe mbuva yavo, asi havana kubvunza muromo waJehovha.
15  Joshua akaita rugare navo, akaita sungano navo kuti vavarege vachirarama, naizvozvo machinda eungano akavapikira.
16  Zvino mazuva matatu apera, pashure pokunge vaita sungano navo, vakanzwa kuti vaiva pedyo navo uye kuti vaigara munharaunda yavo.
17  Vanakomana vaIsraeri vakabva, vakasvika kumaguta avo pazuva rechitatu, uye maguta avo aiva Gibhiyoni neKefira neBheeroti neKiriyati-jearimu.
18  Vanakomana vaIsraeri havana kuvauraya, nokuti machinda eungano akanga avapikira naJehovha Mwari waIsraeri. Asi ungano yose yakatanga kugunun’unira machinda acho.
19  Machinda acho ose akati kuungano yose: “Isu takavapikira naJehovha Mwari waIsraeri, saka zvino hatibvumirwi kuvakuvadza.
20  Tichavaitira izvi asi tovarega vachirarama, kuti parege kuva nokutsamwa kunouya patiri pamusoro pemhiko yatakavapikira.”
21  Naizvozvo machinda acho akati kwavari: “Ngavararame uye ngavave vatemi vehuni nevacheri vemvura nokuda kweungano yose, sezvavakapikirwa nemachinda.”
22  Zvino Joshua akavashevedza, akataura navo, achiti: “Makatinyengedzerei, muchiti, ‘Tiri kure kwazvo nemi,’ asi imi muchigara pakati pedu chaipo?
23  Zvino mava vanhu vakatukwa, uye nzvimbo yomuranda nokuva vatemi vehuni nevacheri vemvura veimba yaMwari wangu haizombobviswi kwamuri.”
24  Vakabva vapindura Joshua vakati: “Nokuti vashandi venyu vakanga vaudzwa pachena kuti Jehovha Mwari wenyu akanga arayira mushumiri wake Mosesi kuti akupei nyika yose uye kuti atsakatise vagari vose vomunyika yacho pamberi penyu, uye takatyira mweya yedu kwazvo nokuda kwenyu. Saka takaita chinhu ichi.
25  Zvino tiri pano, muruoko rwenyu. Ingotiitirai zvakanaka uye zvakarurama kwamuri.”
26  Iye akavaitira saizvozvo, akavanunura paruoko rwevanakomana vaIsraeri, uye havana kuvauraya.
27  Naizvozvo pazuva iroro Joshua akavaita vatemi vehuni nevacheri vemvura zveungano nezveatari yaJehovha kusvikira nhasi, panzvimbo yaaizosarudza.
7  Zvino vanakomana vaIsraeri vakaita chinhu chokusatendeka pamusoro pechinhu chakatsaurwa kuti chiparadzwe pakuti Akani mwanakomana waKami, mwanakomana waZabdhi, mwanakomana waZera, wedzinza raJudha, akatora chimwe chinhu chakatsaurwa kuti chiparadzwe. Jehovha akabva atsamwira vanakomana vaIsraeri kwazvo.
2  Joshua akabva atuma varume kuti vabve muJeriko vaende kuguta reAi, riri pedyo neBheti-avheni, kumabvazuva kweBheteri, akati kwavari: “Endai munosora nyika.” Naizvozvo varume vacho vakaenda, vakasora Ai.
3  Pashure paizvozvo vakadzokera kuna Joshua vakati kwaari: “Vanhu vose ngavarege kuenda. Varume vanenge zviuru zviviri kana varume vanenge zviuru zvitatu ngavaende varwise Ai. Musanetsa vanhu vose nokuenda ikoko, nokuti ivo vashomanana.”
4  Naizvozvo varume vanenge zviuru zvitatu pavanhu vacho vakaenda ikoko, asi vakatiza varume veAi.
5  Varume veAi vakauraya varume vanenge makumi matatu nevatanhatu vavo, vakavatevera kubvira pakatarisana negedhi kusvikira kuShebharimu, vakaramba vachivauraya pamutenu. Naizvozvo mwoyo yevanhu yakatanga kunyunguduka ikava semvura.
6  Joshua akabvarura majasi ake, akawira pasi nechiso chake pamberi peareka yaJehovha kusvikira manheru, iye nevarume vakuru vaIsraeri, uye vakaramba vachiisa guruva pamisoro yavo.
7  Zvino Joshua akati: “Haiwa, Changamire Ishe Jehovha, makayambutsirei vanhu ava Jodhani, kuzongotiisa muruoko rwevaAmori kuti vatiparadze here? Kudai takangotsunga hedu takaramba tichigara mhiri kwaJodhani!
8  Pamusoroi, haiwa Jehovha, asi ndingatiiko Israeri zvaatiza vavengi vake?
9  VaKenani nevagari vose vomunyika vachazvinzwa, uye vachatikomba vakaparadza zita redu panyika; zvino muchaitei nokuda kwezita renyu guru?”
10  Jehovha akatiwo kuna Joshua: “Iwe, simuka! Nei wawira pasi nechiso chako?
11  VaIsraeri vatadza, vadarikawo sungano yangu yandakavarayira; vatorawo chimwe chinhu chakatsaurwa kuti chiparadzwe, vaba, vakachichengetawo chakavanzika uye vachiisawo pakati pezvinhu zvavo.
12  Vanakomana vaIsraeri havazokwanisi kukunda vavengi vavo. Vachatiza vavengi vavo, nokuti vava chinhu chakatsaurwa kuti chiparadzwe. Handizovizve nemi kutoti mukatsakatisa chinhu chakatsaurwa kuti chiparadzwe pakati penyu.
13  Simuka! Tsvenesa vanhu, uti, ‘Zvitsvenesei mangwana, nokuti zvanzi naJehovha Mwari waIsraeri: “Chinhu chakatsaurwa kuti chiparadzwe chiri pakati penyu, haiwa imi vaIsraeri. Hamuzokwanisi kukunda vavengi venyu kusvikira mabvisa chinhu chakatsaurwa kuti chiparadzwe pakati penyu.
14  Uyai mangwanani, dzinza nedzinza, uye dzinza richabatwa naJehovha richaswedera pedyo, mhuri nemhuri, uye mhuri ichabatwa naJehovha ichaswedera pedyo, imba neimba, uye imba ichabatwa naJehovha ichaswedera pedyo, murume mumwe nomumwe.
15  Anobatwa aine chinhu chakatsaurwa kuti chiparadzwe achapiswa nomoto, iye nezvinhu zvake zvose, nokuti adarika sungano yaJehovha uye nokuti aita chinhu choupenzi chinonyadzisa pakati paIsraeri.”’”
16  Joshua akabva afumomuka akaita kuti vaIsraeri vaswedere pedyo, dzinza nedzinza ravo, uye dzinza raJudha rakabatwa.
17  Akazoita kuti mhuri dzaJudha dziswedere pedyo, akabata mhuri yevaZera, achibva azoita kuti mhuri yevaZera iswedere pedyo, murume mumwe nomumwe, Zabdhi akabatwa.
18  Akazoita kuti imba yake iswedere pedyo, murume mumwe nomumwe, uye Akani mwanakomana waKami, mwanakomana waZabdhi, mwanakomana waZera, wedzinza raJudha, akabatwa.
19  Joshua akabva ati kuna Akani: “Ndapota, mwanakomana wangu, kudza Jehovha Mwari waIsraeri ureurure kwaari, ndapota ndiudze, Wakaitei? Usandivanzira.”
20  Akani akapindura Joshua akati: “Chokwadi ini—ndakatadzira Jehovha Mwari waIsraeri, ndakaita izvi nezvozvo.
21  Pandakaona nguo yomukuru mukuru yokuShinari, yakanaka, pazvinhu zvinopambwa, nemashekeri esirivha mazana maviri nechigodo chimwe chete chendarama, chinorema mashekeri makumi mashanu, ndakabva ndazvida, ndikazvitora; tarirai! zvakavanzwa pasi pakati petende rangu nemari yacho iri pasi penguo.”
22  Joshua akabva atuma nhume, dzikamhanyira kutende, dzikaiona yakavanzwa mutende rake nemari iri pasi payo.
23  Naizvozvo vakazvitora pakati petende, vakauya nazvo kuna Joshua nevanakomana vose vaIsraeri, vakazvidurura pamberi paJehovha.
24  Zvino Joshua, nevaIsraeri vose vaaiva navo, vakatora Akani mwanakomana waZera nesirivha yacho nenguo yacho yomukuru mukuru nechigodo chacho chendarama nevanakomana vake nevanasikana vake nenzombe dzake nembongoro dzake neboka rake rezvipfuwo netende rake nezvinhu zvake zvose, vakaenda nazvo kubani reAkori.
25  Joshua akabva ati: “Nei watiunzira dambudziko? Jehovha achakuunzira dambudziko nhasi.” Naizvozvo vaIsraeri vose vakamutema nematombo, vachibva vazovapisa nomoto. Nokudaro vakavatema nematombo.
26  Vakaita murwi mukuru wematombo pamusoro pake, uchiripo kusvikira nhasi. Jehovha akazvidzora pakutsamwa kwake kukuru. Ndokusaka nzvimbo iyoyo yave ichinzi Bani reAkori, kusvikira nhasi.
23  Zvino pashure pemazuva mazhinji Jehovha apa vaIsraeri zororo pavavengi vavo vose kumativi ose, Joshua paakanga akwegura ava nemazuva mazhinji,
2  Joshua akashevedza vaIsraeri vose, varume vakuru vavo nevakuru vavo nevatongi vavo nevatungamiriri vavo, akati kwavari: “Ini ndakwegura, ndava nemazuva mazhinji.
3  Imi makaona zvose zvakaitirwa marudzi aya ose naJehovha Mwari wenyu nokuda kwenyu, nokuti Jehovha Mwari wenyu ndiye akanga achikurwirai.
4  Onai, ndakakupai marudzi aya asara kuti ave nhaka yemadzinza enyu ndichishandisa mujenya, nemarudzi ose andakaparadza, kubvira kuJodhani kusvikira kuGungwa Guru riri kumavirazuva.
5  Jehovha Mwari wenyu ndiye akaramba achiadzinga pamberi penyu, akaadzinga nokuda kwenyu, uye makaita kuti nyika yawo ive yenyu, sezvamakanga mapikirwa naJehovha Mwari wenyu.
6  “Zvino shingai kwazvo kuchengeta uye kuita zvose zvakanyorwa mubhuku romutemo waMosesi nokusambobva pazviri muchienda kurudyi kana kuruboshwe,
7  nokusambopinda pakati pemarudzi aya, amuri kusara nawo. Musataura mazita avanamwari vawo kana kupika navo, musavashumirawo kana kuvakotamira.
8  Asi munamatire kuna Jehovha Mwari wenyu, sezvamakaita kusvikira nhasi.
9  Jehovha achadzinga marudzi makuru uye ane simba pamberi penyu. (Kana murimi, hapana murume akambomira pamberi penyu kusvikira nhasi.)
10  Murume mumwe chete wenyu achadzingirira vane chiuru, nokuti Jehovha Mwari wenyu ndiye achakurwirai, sezvaakakupikirai.
11  Chenjererai mweya yenyu nguva dzose nokuda Jehovha Mwari wenyu.
12  “Asi kana mukangodzoka shure chete mukanamatira kune vakasara vemarudzi aya, amuri kusara nawo, mukaroorerana nawo mopinda pakati pawo, uye iwo pakati penyu,
13  chokwadi zivai kuti Jehovha Mwari wenyu haazorambi achidzinga marudzi aya nokuda kwenyu; achava kwamuri chiteyeso nomusungo uye tyava ine zvinobaya kumativi enyu uye minzwa mumaziso enyu kusvikira maparara panyika iyi yakanaka yamakapiwa naJehovha Mwari wenyu.
14  “Zvino, tarirai! nhasi ndiri kuenda nenzira yepasi rose, uye munonyatsoziva nemwoyo yenyu yose nemweya yenyu yose kuti hapana kana shoko rimwe chete pamashoko ose akanaka akataurwa naJehovha Mwari wenyu kwamuri rakakundikana. Ose akaitika nokuda kwenyu. Hapana kana shoko rimwe chete rawo rakakundikana.
15  Zvakanaka zvose zvamakataurirwa naJehovha Mwari wenyu zvazvakaitika kwamuri, saizvozvowo Jehovha achakuitirai zvakaipa zvose zvaakataura kusvikira akutsakatisai panyika iyi yakanaka yamakapiwa naJehovha Mwari wenyu,
16  nokuti munenge madarika sungano yaJehovha Mwari wenyu yaakakurayirai, uye nokuti munenge manoshumira vamwe vanamwari movakotamira. Jehovha achakutsamwirai kwazvo, uye muchakurumidza kuparara panyika yakanaka yaakakupai.”
22  Panguva iyoyo Joshua akashevedza vaRubheni nevaGadhi nehafu yedzinza raManase
2  akati kwavari: “Imi makachengeta zvose zvamakarayirwa naMosesi mushumiri waJehovha, uye maiteerera inzwi rangu pane zvose zvandakakurayirai.
3  Hamuna kusiya hama dzenyu mazuva aya mazhinji kusvikira nhasi, uye makachengeta zvamaisungirwa kuti muite nomurayiro waJehovha Mwari wenyu.
4  Zvino Jehovha Mwari wenyu apa hama dzenyu zororo, sezvaakadzipikira. Naizvozvo chidzokerai kumatende enyu ari munyika yenyu, yamakapiwa naMosesi mushumiri waJehovha mhiri kwaJodhani.
5  Asi chenjererai kwazvo kuti muite murayiro nomutemo wamakarayirwa naMosesi mushumiri waJehovha nokuda Jehovha Mwari wenyu, nokufamba munzira dzake dzose, nokuchengeta mirayiro yake, nokunamatira kwaari uye nokumushumira nemwoyo yenyu yose nemweya yenyu yose.”
6  Naizvozvo Joshua akavakomborera, akavarega vachienda kumatende avo.
7  Mosesi akanga apa hafu yedzinza raManase chipo muBhashani, uye Joshua akapa imwe hafu yaro chipo pamwe chete nehama dzavo mhiri kwaJodhani kumavirira. Naizvozvo Joshua akavakomborerawo paakavarega vachienda kumatende avo.
8  Iye akati kwavari: “Dzokerai kumatende enyu nepfuma zhinji nezvipfuwo zvizhinji kwazvo, nesirivha nendarama nemhangura nesimbi nenguo zvizhinji kwazvo. Torai mugove wenyu wezvakapambwa kuvavengi venyu pamwe chete nehama dzenyu.”
9  Pashure paizvozvo vanakomana vaRubheni nevanakomana vaGadhi nehafu yedzinza raManase vakadzokera vakabva kwaiva nevamwe vanakomana vaIsraeri kuShiro, riri munyika yeKenani, kuti vaende kunyika yeGiriyedhi, kunyika yavo yavakanga vagariswa sezvakanga zvarayirwa naJehovha achishandisa Mosesi.
10  Pavakasvika kunzvimbo dzaJodhani dzaiva munyika yeKenani, vanakomana vaRubheni nevanakomana vaGadhi nehafu yedzinza raManase vakabva vavaka atari ipapo pedyo norwizi rwaJodhani, atari yaiva huru pakuonekwa.
11  Gare gare vamwe vanakomana vaIsraeri vakanzwa zvichinzi: “Tarirai! Vanakomana vaRubheni nevanakomana vaGadhi nehafu yedzinza raManase vavaka atari pamuganhu wenyika yeKenani munzvimbo dzaJodhani kurutivi rwevanakomana vaIsraeri.”
12  Vanakomana vaIsraeri pavakazvinzwa, ungano yose yevanakomana vaIsraeri yakabva yaungana kuShiro kuti iende kunovarwisa.
13  Vanakomana vaIsraeri vakabva vatuma kuvanakomana vaRubheni nevanakomana vaGadhi nehafu yedzinza raManase vaiva munyika yeGiriyedhi, Finiyasi mwanakomana womupristi Eriyezari,
14  nemachinda gumi pamwe chete naye, jinda reimba yemadzibaba imwe neimwe yemadzinza ose aIsraeri, nomumwe nomumwe aiva mukuru weimba yemadzibaba avo ezviuru zvevaIsraeri.
15  Kwapera nguva yakati vakasvika kuvanakomana vaRubheni nevanakomana vaGadhi nehafu yedzinza raManase vaiva munyika yeGiriyedhi vakatanga kutaura navo, vachiti:
16  “Zvanzi neungano yose yaJehovha, ‘Kusatendeka uku kwamaitira Mwari waIsraeri nokurega kutevera Jehovha nhasi nokuzvivakira kwenyu atari, kuti mupandukire Jehovha nhasi ndokwei?
17  Kukanganisa kwepaPeori kwakanga kuri kuduku zvikuru kwatiri here, kwatisati tazvichenesa pakuri kusvikira nhasi, kunyange zvazvo dambudziko racho rakauya paungano yaJehovha?
18  Zvino imi—munoda kurega kutevera Jehovha nhasi; uye kana mukapandukira Jehovha nhasi, mangwana achabva atsamwira ungano yose yaIsraeri.
19  Asi kana kuri kuti nyika yenyu haina kuchena, yambukai muchienda kunyika yaJehovha kugere tebhenekeri yaJehovha, mugare pakati pedu; musapandukira Jehovha uye musaita kuti tipanduke nokuzvivakira kwenyu atari mukuwedzera kuatari yaJehovha Mwari wedu.
20  Akani mwanakomana waZera haasi iye asina kutendeka pachinhu chakatsaurwa kuti chiparadzwe, uye kutsamwa hakuna kuuya paungano yose yaIsraeri here? Haasi iye murume oga aifanira kufira kukanganisa kwake.’”
21  Vanakomana vaRubheni nevanakomana vaGadhi nehafu yedzinza raManase vakapindura, vakataura nevakuru vezviuru zvaIsraeri vachiti:
22  “Ane Simba, iye Mwari, Jehovha, Ane Simba, iye Mwari, Jehovha, anoziva, uye Israeri, iyewo achaziva. Kana kuri kupandukira uye kana kuri kusatendeka kuna Jehovha, regai kutiponesa nhasi.
23  Kana kwaiva kuzvivakira atari kuti tirege kutevera Jehovha, uye kana kwaiva kuti tipe zvinopiwa zvinopiswa nezvinopiwa zvezviyo pairi, uye kana kwaiva kuti tipe zvibayiro zvokugoverana pairi, Jehovha achazvitsvaka;
24  kana kuti kana kwaisava nokuda kwokuzvidya mwoyo nechimwe chinhu chatakaitira izvi, tichiti, ‘Muzuva rinouya vanakomana venyu vachazoti kuvanakomana vedu: “Munei naJehovha Mwari waIsraeri?
25  Pane muganhu worwizi rwaJodhani wakaiswa naJehovha pakati pedu nemi, imi vanakomana vaRubheni nevanakomana vaGadhi. Hamuna mugove kuna Jehovha.” Chokwadi vanakomana venyu vachaita kuti vanakomana vedu varege kutya Jehovha.’
26  “Nokudaro takati, ‘Tapota, ngatizviitire chimwe chinhu, tivake atari, kwete yechinopiwa chinopiswa kana yechibayiro,
27  asi kuti ive chapupu pakati pedu nemi nezvizvarwa zvedu zvichatitevera kuti tichaita basa raJehovha pamberi pake nezvinopiwa zvedu zvinopiswa nezvibayiro zvedu nezvibayiro zvedu zvokugoverana, kuti vanakomana venyu vasazoti kuvanakomana vedu muzuva rinozouya: “Hamuna mugove kuna Jehovha.”’
28  Naizvozvo takati, ‘Kana vakataura izvozvo kwatiri nokuzvizvarwa zvedu muzuva rinozouya, tichatiwo: “Onai mufananidzo weatari yaJehovha wakaitwa nemadzibaba edu, usiri wechinopiwa chinopiswa kana wechibayiro, asi iwo chapupu pakati pedu nemi.”’
29  Hatingambofungi zvakadaro, kuti tipandukire Jehovha nemaune uye kurega kutevera Jehovha nhasi nokuvaka atari yechinopiwa chinopiswa, chinopiwa chezviyo nechibayiro mukuwedzera kuatari yaJehovha Mwari wedu iri pamberi petebhenekeri yake!”
30  Zvino mupristi Finiyasi nemachinda eungano nevakuru vezviuru zvaIsraeri vaaiva navo pavakanzwa mashoko akataurwa nevanakomana vaRubheni nevanakomana vaGadhi nevanakomana vaManase, zvakava zvakanaka kwavari.
31  Naizvozvo Finiyasi mwanakomana womupristi Eriyezari akati kuvanakomana vaRubheni nevanakomana vaGadhi nevanakomana vaManase: “Nhasi tinoziva kuti Jehovha ari pakati pedu, nokuti hamuna kuitira Jehovha chinhu ichi chokusatendeka. Zvino manunura vanakomana vaIsraeri muruoko rwaJehovha.”
32  Naizvozvo Finiyasi mwanakomana womupristi Eriyezari nemachinda vakadzoka vachibva kuvanakomana vaRubheni nevanakomana vaGadhi munyika yeGiriyedhi vachienda kunyika yeKenani kwaiva nevamwe vanakomana vaIsraeri, vakadzoka neshoko kwavari.
33  Shoko racho rakava rakanaka kuvanakomana vaIsraeri; uye vanakomana vaIsraeri vakarumbidza Mwari, uye havana kutaura nezvokuenda kunovarwisa kuti vaparadze nyika yakanga ichigara vanakomana vaRubheni nevanakomana vaGadhi.
34  Vanakomana vaRubheni nevanakomana vaGadhi vakapa atari yacho zita, nokuti “iyo chapupu pakati pedu kuti Jehovha ndiye Mwari wechokwadi.”
6  Zvino guta reJeriko rakanga rakavharwa zvakasimba nokuda kwevanakomana vaIsraeri, pasina aibuda uye pasina aipinda.
2  Jehovha akati kuna Joshua: “Ona, ndaisa muruoko rwako Jeriko namambo waro, nevarume vane simba vakashinga.
3  Imi mose varume vehondo munofanira kufora muchitenderera guta, muchipoterera guta racho kamwe. Ndizvo zvamunofanira kuita kwemazuva matanhatu.
4  Vapristi vanomwe vanofanira kutakura hwamanda nomwe dzenyanga dzemakondohwe, vari pamberi peAreka, uye pazuva rechinomwe munofanira kufora muchitenderera guta kanomwe uye vapristi vanofanira kuridza hwamanda.
5  Pavanoridza nyanga yegondohwe, pamunonzwa kurira kwehwamanda, vanhu vose vanofanira kushevedzera kwazvo nokuda kwehondo; uye rusvingo rweguta racho ruchakoromoka rwose, uye vanhu vanofanira kupinda, mumwe nomumwe paanenge akanangana napo.”
6  Naizvozvo Joshua mwanakomana waNuni akashevedza vapristi akati kwavari: “Simudzai Areka yesungano, uye vapristi vanomwe ngavatakure hwamanda nomwe dzenyanga dzemakondohwe vari pamberi peareka yaJehovha.”
7  Uye akati kuvanhu: “Pfuurai mufore muchitenderera guta racho, uye uto rakagadzirira kurwa ngariende pamberi peareka yaJehovha.”
8  Naizvozvo zvakaitika sokuudzwa kwakanga kwaitwa vanhu naJoshua; uye vapristi vanomwe vakanga vakatakura hwamanda nomwe dzenyanga dzemakondohwe vakaenda mberi, vakaridza hwamanda dzacho pamberi paJehovha, uye areka yesungano yaJehovha yakanga ichivatevera.
9  Uto rakanga rakagadzirira kurwa rakanga richifamba riri pamberi pevapristi vairidza hwamanda, varindi veshure pavakanga vachitevera Areka hwamanda dzichingoridzwa.
10  Zvino Joshua akanga arayira vanhu, achiti: “Musashevedzera kana kuita kuti manzwi enyu anzwike, uye ngaparege kuva neshoko rinobuda mumiromo yenyu kusvikira zuva randinoti kwamuri, ‘Shevedzerai!’ Imi mubve mashevedzera.”
11  Iye akaita kuti areka yaJehovha ifore ichitenderera guta racho, ichipoterera kamwe chete, vachibva vazoenda kumusasa, vakarara mumusasa.
12  Joshua akabva afumomuka, vapristi vakatakura areka yaJehovha,
13  uye vapristi vanomwe vakanga vakatakura hwamanda nomwe dzenyanga dzemakondohwe vari pamberi peareka yaJehovha, vaifamba vachingoridza hwamanda, uye uto rakanga rakagadzirira kurwa rakanga richifamba riri pamberi pavo, varindi veshure pavakanga vachitevera areka yaJehovha hwamanda dzichingoridzwa.
14  Vakafora vachitenderera guta racho pazuva rechipiri kamwe chete, vachibva vazodzokera kumusasa. Ndizvo zvavakaita kwemazuva matanhatu.
15  Zvino pazuva rechinomwe vakafumomuka, utonga huchangotsvuka, vakafora vachitenderera guta saizvozvi kanomwe. Pazuva iroro roga vakafora vachitenderera guta racho kanomwe.
16  Panguva yechinomwe vapristi vakaridza hwamanda, Joshua akati kuvanhu: “Shevedzerai; nokuti Jehovha akupai guta.
17  Guta racho ngarive chinhu chakatsaurwa kuti chiparadzwe; iro nezvinhu zvose zviri mariri ndezvaJehovha. Rakabhi oga, pfambi iya, ngaarambe achirarama, iye navose vaainavo mumba, nokuti akavanza nhume dzatakatuma.
18  Asi imi regai chinhu chakatsaurwa kuti chiparadzwe, kuti murege kuchida, mukatora chimwe chinhu chakatsaurwa kuti chiparadzwe, mukaita kuti musasa waIsraeri uve chinhu chakatsaurwa kuti chiparadzwe, mukauunzira dambudziko.
19  Asi sirivha yose nendarama nezvinhu zvemhangura nesimbi, zvinhu zvitsvene kuna Jehovha. Zvinofanira kuenda kupfuma yaJehovha.”
20  Vanhu vakabva vashevedzera, pavakaridza hwamanda. Uye vanhu pavakangonzwa kurira kwehwamanda vakatanga kushevedzera kwazvo nokuda kwehondo, masvingo akabva atanga kukoromoka kusvika pasi. Vanhu vakazopinda muguta, mumwe nomumwe paakanga akanangana napo, vakatora guta racho.
21  Vakatsaura zvose zvakanga zviri muguta racho, kubvira kumurume kusvikira kumukadzi, kubvira kujaya kusvikira kune akwegura uye kusvikira kunzombe nemakwai nembongoro, kuti zviparadzwe nomuromo webakatwa.
22  Joshua akati kuvarume vaviri vakanga vasora nyika yacho: “Pindai muimba yomukadzi, pfambi iya, mubudise imomo mukadzi wacho nevanhu vose vaainavo, sezvamakamupikira.”
23  Naizvozvo varume vakanga vasora nyika vakapinda, vakabudisa Rakabhi nababa vake naamai vake nehanzvadzi dzake nevanhu vose vaaiva navo, chokwadi vakabudisa hama dzose dzemhuri yake; vakavagarisa pasi kunze kwomusasa waIsraeri.
24  Vakapisa guta racho nomoto nezvinhu zvose zvaiva mariri. Sirivha nendarama nezvinhu zvemhangura nesimbi chete ndizvo zvavakaisa kupfuma yeimba yaJehovha.
25  Joshua akachengetedza Rakabhi pfambi iya neimba yababa vake nevanhu vose vaaiva navo vari vapenyu; uye achiri kugara pakati paIsraeri kusvikira nhasi, nokuti akavanza nhume dzakatumwa naJoshua kunosora Jeriko.
26  Joshua akabva aita kuti mhiko iziviswe panguva iyoyo chaiyo, achiti: “Munhu anosimuka pamberi paJehovha ovaka guta iri, iro Jeriko ngaatukwe. Ngaarasikirwe nedangwe rake paanovaka nheyo yaro, uye ngaarasikirwe negotwe rake paanomisa masuo aro.”
27  Naizvozvo Jehovha akava naJoshua, uye mukurumbira wake wakava munyika yose.
21  Zvino vakuru vemadzibaba evaRevhi vakasvika kuna Eriyezari mupristi naJoshua mwanakomana waNuni nevakuru vemadzibaba emadzinza evanakomana vaIsraeri,
2  vakataura navo vari muShiro munyika yeKenani, vachiti: “Jehovha akarayira achishandisa Mosesi kuti tipiwe maguta okugara, pamwe chete nemafuro awo nokuda kwezvipfuwo zvedu.”
3  Naizvozvo vanakomana vaIsraeri vakapa vaRevhi vacho maguta aya nemafuro awo pakati penhaka yavo, sezvakanga zvarayirwa naJehovha.
4  Mugove wakabva wabuda uri wemhuri dzevaKohati, maguta gumi nematatu akava evanakomana vomupristi Aroni, vaiva vevaRevhi, vachishandisa mujenya, pakati pedzinza raJudha nepakati pedzinza revaSimiyoni uye pakati pedzinza raBhenjamini.
5  Vanakomana vaKohati vakanga vasara vakapiwa maguta gumi pakati pemhuri dzedzinza raEfremu nepakati pedzinza raDhani nepakati pehafu yedzinza raManase pachishandiswa mujenya.
6  Vanakomana vaGeshoni vakapiwa maguta gumi nematatu pakati pemhuri dzedzinza raIsakari nepakati pedzinza raAsheri nepakati pedzinza raNaftari nepakati pehafu yedzinza raManase kuBhashani pachishandiswa mujenya.
7  Vanakomana vaMerari maererano nemhuri dzavo vakapiwa maguta gumi nemaviri pakati pedzinza raRubheni nepakati pedzinza raGadhi nepakati pedzinza raZebhuruni.
8  Nokudaro vanakomana vaIsraeri vakapa vaRevhi maguta aya nemafuro awo pachishandiswa mujenya, sezvakanga zvarayirwa naJehovha achishandisa Mosesi.
9  Naizvozvo vakavapa maguta aya aishevedzwa nemazita awo pakati pedzinza revanakomana vaJudha nepakati pedzinza revanakomana vaSimiyoni,
10  uye akava evanakomana vaAroni pakati pemhuri dzevaKohati dzevanakomana vaRevhi, nokuti mugove wokutanga wakava wavo.
11  Nokudaro vakavapa Kiriyati-abha (zvinonzi Abha aiva baba vaAnaki), kureva Hebroni, riri munzvimbo ine makomo yaJudha, nemafuro aro akanga akaripoteredza;
12  uye munda weguta racho nemisha yaro vakazvipa Karebhi mwanakomana waJefune kuti zvive zvake.
13  Vakapa vanakomana vomupristi Aroni guta rokuti muurayi apotere raiva Hebroni, nemafuro aro, uyewo Ribna nemafuro aro,
14  neJatiri nemafuro aro, neEshtemoa nemafuro aro,
15  neHoroni nemafuro aro, neDhebhiri nemafuro aro,
16  neAini nemafuro aro, neJuta nemafuro aro, Bheti-shemeshi nemafuro aro; maguta mapfumbamwe pakati pemadzinza maviri aya.
17  Pakati pedzinza raBhenjamini, Gibhiyoni nemafuro aro, Gebha nemafuro aro,
18  Anatoti nemafuro aro, neArimoni nemafuro aro; maguta mana.
19  Maguta ose evanakomana vaAroni, ivo vapristi, aiva gumi nematatu nemafuro awo.
20  Mhuri dzevanakomana vaKohati, vaRevhi vakanga vasara vevanakomana vaKohati, dzakapiwa maguta adzo pakati pedzinza raEfremu pachishandiswa mujenya.
21  Naizvozvo vakavapa guta rokuti muurayi apotere, raiva Shekemu, nemafuro aro munzvimbo ine makomo yaEfremu, neGezeri nemafuro aro,
22  neKibzaimu nemafuro aro, neBheti-horoni nemafuro aro; maguta mana.
23  Kudzinza raDhani, Eriteke nemafuro aro, Gibhetoni nemafuro aro,
24  Aijaroni nemafuro aro, Gati-rimoni nemafuro aro; maguta mana.
25  Pakati pehafu yedzinza raManase, Taanaki nemafuro aro, neGati-rimoni nemafuro aro; maguta maviri.
26  Maguta ose pamwe chete nemafuro awo, emhuri dzevanakomana vaKohati dzakanga dzasara aiva gumi.
27  Vanakomana vaGeshoni, vemhuri dzevaRevhi, vakapiwa guta rokuti muurayi apotere pakati pehafu yedzinza raManase, raiva Gorani, riri muBhashani, nemafuro aro, neBheeshtera nemafuro aro; maguta maviri.
28  Pakati pedzinza raIsakari, Kishioni nemafuro aro, Dhabherati nemafuro aro,
29  Jamuti nemafuro aro, Eni-ganimu nemafuro aro; maguta mana.
30  Pakati pedzinza raAsheri, Mishari nemafuro aro, Abdhoni nemafuro aro,
31  Herikati nemafuro aro, neRehobhu nemafuro aro; maguta mana.
32  Pakati pedzinza raNaftari, guta rokuti muurayi apotere raiva Kedheshi riri muGarireya, nemafuro aro, neHamoti-dhori nemafuro aro, neKatani nemafuro aro; maguta matatu.
33  Maguta ose evaGeshoni maererano nemhuri dzavo aiva maguta gumi nematatu nemafuro awo.
34  Mhuri dzevanakomana vaMerari, vaRevhi vakanga vasara, dzakapiwa pakati pedzinza raZebhuruni, Jokneyamu nemafuro aro, Kata nemafuro aro,
35  Dhimna nemafuro aro, Naharari nemafuro aro; maguta mana.
36  Pakati pedzinza raRubheni, Bhezeri nemafuro aro, neJahazi nemafuro aro,
37  Kedhemoti nemafuro aro, neMefaati nemafuro aro; maguta mana.
38  Pakati pedzinza raGadhi, guta rokuti muurayi apotere raiva Ramoti riri muGiriyedhi, nemafuro aro, neMahanaimu nemafuro aro,
39  Heshbhoni nemafuro aro, Jazeri nemafuro aro; maguta acho ose aiva mana.
40  Maguta ose akazova evanakomana vaMerari maererano nemhuri dzavo, ivo vakanga vasara pamhuri dzevaRevhi, aiva maguta gumi nemaviri, somugove wavo.
41  Maguta ose evaRevhi aiva pakati penhaka yevanakomana vaIsraeri aiva maguta makumi mana nemasere pamwe chete nemafuro awo.
42  Maguta aya akava guta rimwe nerimwe pamwe chete nemafuro aro akaripoteredza—ndizvo zvakanga zvakaita maguta aya ose.
43  Naizvozvo Jehovha akapa vaIsraeri nyika yose yaakanga apikira kupa madzitateguru avo, vakaita kuti ive yavo uye vakagara mairi.
44  Jehovha akavapawo zororo kumativi ose, maererano nezvose zvaakanga apikira madzitateguru avo, uye hapana kana mumwe chete wevavengi vavo vose akamira pamberi pavo. Jehovha akaisa vavengi vavo vose muruoko rwavo.
45  Hapana kana chipikirwa chimwe chete chakakundikana pazvipikirwa zvose zvakanaka zvakanga zvaitwa naJehovha kuimba yaIsraeri; zvose zvakaitika.
13  Zvino Joshua akanga akwegura, ava nemakore mazhinji. Naizvozvo Jehovha akati kwaari: “Iwe wakwegura uye wava nemakore mazhinji, asi pachine nyika yakakura kwazvo yamunofanira kuita kuti ive yenyu.
2  Iyi ndiyo nyika yasara: nzvimbo dzose dzevaFiristiya nevaGeshuri vose
3  (kubvira panoparadzana rwizi rwaNire ruri pakatarisana neIjipiti uye kukwira kusvikira kumuganhu weEkroni kuchamhembe, yaimbonzi ndeyevaKenani); madzishe mashanu akabatana evaFiristiya, vaGaza nevaAshdhodhi, vaAshkeroni, vaGati nevaEkroni; uye vaAvhimu.
4  Kumaodzanyemba nyika yose yevaKenani; uye Meyara, yevaSidhoni, kusvikira kuAfeki, kusvikira kumuganhu wevaAmori;
5  nenyika yevaGebhari neRebhanoni rose nechokumabvazuva, kubvira kuBhaari-gadhi riri mujinga meGomo reHemoni kusvikira kumuganhu weHamati;
6  vagari vose vomunzvimbo ine makomo, kubvira kuRebhanoni kusvikira kuMisrefoti-maimu, vaSidhoni vose; ini ndichavadzinga pamberi pevanakomana vaIsraeri. Ingoipa Israeri kuti ive nhaka yake, sezvandakakurayira.
7  Zvino govera nyika iyi kuti ive nhaka yemadzinza mapfumbamwe nehafu yedzinza raManase.”
8  VaRubheni nevaGadhi pamwe chete neimwe hafu yedzinza vakatora nhaka yavo yavakapiwa naMosesi mhiri kwaJodhani nechokumabvazuva, sokupiwa kwavakanga vaitwa naMosesi mushumiri waJehovha,
9  kubvira kuAroeri, riri pamahombekombe omupata une rukova weAnoni, neguta riri pakati pomupata une rukova, nenyika yose yakati sandara yeMedhebha kusvikira kuDhibhoni;
10  nemaguta ose aSihoni mambo wevaAmori, aitonga muHeshbhoni, kusvikira kumuganhu wevanakomana vaAmoni;
11  neGiriyedhi nenharaunda yevaGeshuri nevaMaakati neGomo rose reHemoni neBhashani yose kusvikira kuSareka;
12  umambo hwose hwaOgi aiva muBhashani, aitonga muAshtaroti nomuEdrei—iye ndiye akasara pane vakasiyiwa vevaRefaimu—uye Mosesi akavauraya nokuvadzinga.
13  Asi vanakomana vaIsraeri havana kudzinga vaGeshuri nevaMaakati, asi vaGeshuri nevaMaakati vachiri kugara pakati paIsraeri kusvikira nhasi.
14  Dzinza revaRevhi chete ndiro raasina kupa nhaka. Zvinopiwa zvinopiswa nomoto zvaJehovha Mwari waIsraeri ndiyo nhaka yavo, sezvaakavapikira.
15  Mosesi akabva apa vanakomana vaRubheni chipo maererano nemhuri dzavo,
16  uye nharaunda yacho yakava yavo kubvira kuAroeri, riri pamahombekombe omupata une rukova weAnoni, neguta riri pakati pomupata une rukova, nenyika yose yakati sandara iri pedyo neMedhebha;
17  Heshbhoni nemataundi aro ose ari panyika yakati sandara, Dhibhoni neBhamoti-bhaari neBheti-bhaari-meyoni,
18  neJahazi neKedhemoti neMefaati,
19  neKiriyataimu neSibma neZereti-shahari yaiva mugomo raiva mubani,
20  neBheti-peori nenzvimbo dzakatenuka dzePisga neBheti-jeshimoti,
21  nemaguta ose enyika yakati sandara noumambo hwose hwaSihoni mambo wevaAmori, aitonga muHeshbhoni, uye akaurayiwa naMosesi, pamwe chete nemachinda eMidhiyani, Evhi naRekemu naZuri naHeri naRebha, machinda aSihoni, aigara munyika yacho.
22  Bharami mwanakomana waBheori, mushoperi, ndiye akaurayiwa nebakatwa nevanakomana vaIsraeri pamwe chete nevakaurayiwa vavo.
23  Muganhu wevanakomana vaRubheni wakava Jodhani; uye nharaunda yose iyi ndiyo yaiva nhaka yevanakomana vaRubheni maererano nemhuri dzavo, nemaguta acho nemisha yawo.
24  Mosesi akapawo dzinza raGadhi chipo, ivo vanakomana vaGadhi maererano nemhuri dzavo,
25  uye nharaunda yavo yakava Jazeri nemaguta ose eGiriyedhi nehafu yenyika yevanakomana vaAmoni kusvikira kuAroeri, riri pakatarisana neRabha;
26  nokubvira kuHeshbhoni kusvikira kuRamati-mizpe neBhetonimu neMahanaimu kusvikira kumuganhu weDhebhiri;
27  nomubani reBheti-haramu neBheti-nimra neSukoti neZafoni, humwe umambo hwose hwaSihoni mambo weHeshbhoni, muganhu wacho uri Jodhani kusvikira kumugumo wegungwa reKinereti mhiri kwaJodhani nechokumabvazuva.
28  Iyi ndiyo yaiva nhaka yevanakomana vaGadhi maererano nemhuri dzavo, nemaguta acho nemisha yawo.
29  Mosesi akapawo hafu yedzinza raManase chipo, uye chakava chehafu yedzinza revanakomana vaManase maererano nemhuri dzavo.
30  Nharaunda yavo yaibvira kuMahanaimu, Bhashani yose, umambo hwose hwaOgi mambo weBhashani, nemisha yose yematende yaJairi iri muBhashani, mataundi makumi matanhatu.
31  Hafu yeGiriyedhi neAshtaroti neEdrei, maguta oumambo hwaOgi ari muBhashani, akapiwa vanakomana vaMakiri mwanakomana waManase, hafu yevanakomana vaMakiri maererano nemhuri dzavo.
32  Idzi ndidzo dzavakaitwa kuti vagare nhaka naMosesi, pamapani erenje eMoabhi mhiri kwaJodhani, kuJeriko, nechokumabvazuva.
33  Mosesi haana kupa dzinza revaRevhi nhaka. Jehovha Mwari waIsraeri ndiye nhaka yavo, sezvaakavapikira.
14  Zvino iyi ndiyo nhaka yakatorwa nevanakomana vaIsraeri munyika yeKenani, iyo mupristi Eriyezari naJoshua mwanakomana waNuni nevakuru vemadzibaba emadzinza evanakomana vaIsraeri vakaita kuti vagare nhaka.
2  Nhaka yavo yakagoverwa pachishandiswa mujenya, sezvakanga zvarayirwa naJehovha achishandisa Mosesi nokuda kwemadzinza mapfumbamwe neimwe hafu yedzinza.
3  Nokuti Mosesi akanga apa mamwe madzinza maviri neimwe hafu yedzinza nhaka mhiri kwaJodhani; asi haana kupa vaRevhi nhaka pakati pavo.
4  Nokuti vanakomana vaJosefa vakanga vava madzinza maviri, Manase naEfremu; uye vakanga vasina kupa vaRevhi mugove munyika yacho, kunze kwemaguta okuti vagare maari nemafuro awo ezvipfuwo zvavo nepfuma yavo.
5  Vanakomana vaIsraeri vakaita saizvozvo, sezvakanga zvarayirwa Mosesi naJehovha; uye vakagova nyika yacho.
6  Vanakomana vaJudha vakabva vaenda kuna Joshua kuGirigari, uye Karebhi mwanakomana waJefune muKenizi akati kwaari: “Iwe unonyatsoziva shoko rakataurwa naJehovha kuna Mosesi munhu waMwari wechokwadi pamusoro pangu uye pamusoro pako kuKadheshi-bhaneya.
7  Ndaiva nemakore makumi mana pandakatumwa naMosesi mushumiri waJehovha ndichibva kuKadheshi-bhaneya kuti ndinosora nyika, ndikadzoka neshoko kwaari sezvarakanga rakaita mumwoyo mangu.
8  Hama dzangu dzakauya neni dzakaita kuti mwoyo yevanhu itye; asi ini, ndakatevera Jehovha Mwari wangu zvizere.
9  Naizvozvo Mosesi akapika zuva iroro, achiti, ‘Nyika yakatsikwa netsoka yako ichava yako neyevanakomana vako kuti ive nhaka yenyu nokusingagumi, nokuti wakatevera Jehovha Mwari wangu zvizere.’
10  Zvino tarira Jehovha andichengetedza ndiri mupenyu, sezvaakapikira, kwemakore makumi mana nemashanu aya kubvira Jehovha paakaita chipikirwa ichi kuna Mosesi, Israeri paakafamba murenje, zvino tarira nhasi ndava nemakore makumi masere nemashanu.
11  Asi nanhasi ndakasimba sezvandakanga ndakaita zuva randakatumwa naMosesi. Sezvakanga zvakaita simba rangu nguva iyoyo, ndizvo zvakaita simba rangu rokurwa zvino, rokuti ndibude uye rokuti ndipinde.
12  Zvino ndipe nzvimbo iyi ine makomo yakapikirwa naJehovha zuva iroro, nokuti iwe wakanzwa zuva iroro kuti paiva nevaAnaki ipapo nemaguta makuru akavakirirwa. Ndinoona sokuti Jehovha achava neni, uye ndichavadzinga, sezvakapikirwa naJehovha.”
13  Ipapo Joshua akamukomborera akapa Karebhi mwanakomana waJefune Hebroni kuti ive nhaka yake.
14  Ndokusaka Hebroni rava raKarebhi mwanakomana waJefune muKenizi kuti ive nhaka yake kusvikira nhasi, nokuti akatevera Jehovha Mwari waIsraeri zvizere.
15  Izvozvo zvisati zvaitika Hebroni rainzi Kiriyati-abha (zvinonzi Abha aiva munhu mukuru pakati pevaAnaki). Uye nyika haina kunetswa nehondo.
19  Zvino mugove wechipiri wakabuda uri waSimiyoni, uri wedzinza revanakomana vaSimiyoni maererano nemhuri dzavo. Nhaka yavo yaiva pakati penhaka yevanakomana vaJudha.
2  Munhaka yavo vakava neBheeri-shebha neShebha, neMoradha,
3  neHazari-shuari neBhara neEzemu,
4  neEritoradhi neBheturi neHoma,
5  neZikragi neBheti-makabhoti neHazari-susa,
6  neBheti-rebhaoti neSharuheni; maguta gumi nematatu nemisha yawo.
7  Aini, Rimoni neEteri neAshani; maguta mana nemisha yawo,
8  nemisha yose yaiva kumativi ose emaguta aya kusvikira kuBhaarati-bheeri, Rama rokumaodzanyemba. Iyi ndiyo yaiva nhaka yedzinza revanakomana vaSimiyoni maererano nemhuri dzavo.
9  Nhaka yevanakomana vaSimiyoni yaiva pakati pomugove wevanakomana vaJudha, nokuti mugove wevanakomana vaJudha wakanga wakanyanyisa kukura. Naizvozvo vanakomana vaSimiyoni vakawana nzvimbo pakati penhaka yavo.
10  Mugove wechitatu wakatevera wakabuda uri wevanakomana vaZebhuruni maererano nemhuri dzavo, uye muganhu wenhaka yavo wakasvika kuSaridhi.
11  Muganhu wavo wakaenda nechokumavirira uyewo kuMareyari, ukasvika kuDhabhesheti uye ukasvika kumupata une rukova uri pakatarisana neJokneyamu.
12  Wakadzoka uchibva kuSaridhi uchienda nechokumabvazuva nechokunobuda zuva uchienda kumuganhu weKisroti-tabhori uye ukabuda uchienda kuDhabherati ukakwira kuJafiya.
13  Kubva ikoko wakapfuura uchienda nechokumabvazuva nechokunobuda zuva uchienda kuGati-heferi, kusvikira kuEti-kazini, ukabuda uchienda kuRimoni uye ukatarwa uchienda kuNeya.
14  Muganhu wacho wakaripota nokuchamhembe uchienda kuHanatoni, ukagumira kumupata weIfta-eri,
15  neKatati neNaharari neShimroni neIdhara neBhetrehema; maguta gumi nemaviri nemisha yawo.
16  Iyi ndiyo yaiva nhaka yevanakomana vaZebhuruni maererano nemhuri dzavo. Aya ndiwo aiva maguta acho nemisha yawo.
17  Mugove wechina wakabuda uri waIsakari, uri wevanakomana vaIsakari maererano nemhuri dzavo.
18  Muganhu wavo wakasvika kuJezreeri neKesuroti neShunemi,
19  neHafaraimu neShioni neAnaharati,
20  neRabhiti neKishioni neEbhezi,
21  neRemeti neEni-ganimu neEni-hadha neBheti-pazezi.
22  Muganhu wacho wakasvika kuTabhori neShahazuma neBheti-shemeshi, uye muganhu wavo wakagumira kuJodhani; maguta gumi nematanhatu nemisha yawo.
23  Iyi ndiyo yaiva nhaka yedzinza revanakomana vaIsakari maererano nemhuri dzavo, maguta acho nemisha yawo.
24  Mugove wechishanu wakabva wabuda uri wedzinza revanakomana vaAsheri maererano nemhuri dzavo.
25  Muganhu wavo waiva Herikati neHarai neBheteni neAkshafu,
26  neAramereki neAmadhi neMishari. Wakasvika kumavirira kuKameri nokuShihori-ribhinati,
27  ukadzokera nechokumabvazuva kuBheti-dhagoni uye ukasvika kwaZebhuruni nokumupata weIfta-eri kuchamhembe, kuBheti-emeki neNeieri, uye wakabuda uchienda kuKabhuri kuruboshwe,
28  nokuEbroni neRehobhu neHamoni neKana kusvikira kuSidhoni raiva nevanhu vazhinji.
29  Muganhu wacho wakadzokera kuRama ukasvika kuguta rakavakirirwa reTire. Muganhu wacho wakadzokera kuHosa, ukagumira kugungwa munzvimbo yeAkzibhu,
30  neUma neAfeki neRehobhu; maguta makumi maviri nemaviri nemisha yawo.
31  Iyi ndiyo yaiva nhaka yedzinza revanakomana vaAsheri maererano nemhuri dzavo. Aya ndiwo aiva maguta acho nemisha yawo.
32  Mugove wechitanhatu wakabuda uri wevanakomana vaNaftari, uri wevanakomana vaNaftari maererano nemhuri dzavo.
33  Muganhu wavo wakava kubvira kuHerefu, kubvira pamuti mukuru uri muZaananimu, neAdhami-nekebhi neJabneeri kusvikira kuRakumu; uye wakagumira kuJodhani.
34  Muganhu wacho wakadzokera kumavirira kuAznoti-tabhori, ukabuda kubva ipapo uchienda kuHukoki, ukasvika kwaZebhuruni kumaodzanyemba, uye kwaAsheri wakasvika kumavirira uye kwaJudha wakasvika kuJodhani nechokumabvazuva.
35  Maguta akavakirirwa aiva Zidhimu, Zeri neHamati, Rakati neKinereti,
36  neAdhama neRama neHazori,
37  neKedheshi neEdrei neEni-hazori,
38  neYironi neMigdhari-eri, Horemu neBheti-anati neBheti-shemeshi; maguta gumi nemapfumbamwe nemisha yawo.
39  Iyi yaiva nhaka yedzinza revanakomana vaNaftari maererano nemhuri dzavo, maguta acho nemisha yawo.
40  Mugove wechinomwe wakabuda uri wedzinza revanakomana vaDhani maererano nemhuri dzavo.
41  Muganhu wenhaka yavo waiva Zora neEshtaori neIri-shemeshi,
42  neShaarabhini neAijaroni neItraa,
43  neEroni neTimna neEkroni,
44  neEriteke neGibhetoni neBhaarati,
45  neJehudhi neBhene-bheraki neGati-rimoni,
46  neMe-jakoni neRakoni, nomuganhu uri pakatarisana neJopa.
47  Nharaunda yevanakomana vaDhani yakanga yakanyanyisa kuva duku. Vanakomana vaDhani vakaenda, vakarwa neReshemu, vakaritora, vakariparadza nomuromo webakatwa. Vakabva vaita kuti rive ravo vakagara mariri, vakatanga kutumidza Reshemu kuti Dhani, maererano nezita raDhani tateguru vavo.
48  Iyi ndiyo yaiva nhaka yedzinza revanakomana vaDhani maererano nemhuri dzavo. Aya ndiwo aiva maguta acho nemisha yawo.
49  Nokudaro vakapedza kukamura nyika yacho kuti ive yavo maererano nenharaunda dzayo. Vanakomana vaIsraeri vakabva vapa Joshua mwanakomana waNuni nhaka pakati pavo.
50  Vakamupa guta raakakumbira, kureva Timnati-sera, riri munzvimbo ine makomo yaEfremu sezvakanga zvarayirwa naJehovha; uye akatanga kuvaka guta racho, akagara mariri.
51  Idzi ndidzo nhaka dzakagoverwa pachishandiswa mijenya nomupristi Eriyezari naJoshua mwanakomana waNuni nevakuru vemadzibaba emadzinza evanakomana vaIsraeri kuti dzive dzavo muShiro pamberi paJehovha, pasuo retende rokusanganira. Naizvozvo vakarega kugovera nyika yacho.
24  Zvino Joshua akaunganidza madzinza ose aIsraeri kuShekemu, akashevedza varume vakuru vaIsraeri nevakuru vavo nevatongi vavo nevatungamiriri vavo, uye ivo vakamira pamberi paMwari wechokwadi.
2  Joshua akati kuvanhu vose: “Zvanzi naJehovha Mwari waIsraeri, ‘Kare kare madzibaba enyu aigara mhiri kwoRwizi, Tera baba vaAbrahamu nababa vaNahori, uye vaishumira vamwe vanamwari.
3  “‘Kwapera nguva yakati, ndakatora tateguru venyu Abrahamu mhiri kwoRwizi, ndikavafambisa munyika yose yeKenani, ndikaita kuti vana vavo vawande. Naizvozvo ndakavapa Isaka.
4  Isaka ndakabva ndamupa Jakobho naIsau. Gare gare ndakapa Isau Gomo reSeiri kuti rive rake; uye Jakobho nevanakomana vake vakaenda kuIjipiti.
5  Gare gare ndakatuma Mosesi naAroni, ndikatambudza Ijipiti nezvandakaita mukati mayo; uye pashure ndakakubudisai.
6  Pandaibudisa madzibaba enyu muIjipiti mukasvika pagungwa, vaIjipiti vakabva vatevera madzibaba enyu nengoro dzehondo nevarwi vakatasva mabhiza kusvikira kuGungwa Dzvuku.
7  Vakatanga kuchemera Jehovha. Naizvozvo akaisa rima pakati penyu nevaIjipiti, akaunza gungwa pamusoro pavo, akavafukidza, uye maziso enyu akaona zvandakaita muIjipiti; uye makagara murenje kwemazuva mazhinji.
8  “‘Ndakazokuunzai kunyika yevaAmori vaigara mhiri kwaJodhani, vakatanga kukurwisai. Ipapo ndakavaisa mumaoko enyu kuti muite kuti nyika yavo ive yenyu, ndikavatsakatisa pamberi penyu.
9  Bharaki mwanakomana waZipori, mambo weMoabhi, akabva asimuka, akarwisa Israeri. Naizvozvo akatumira shoko, akashevedza Bharami mwanakomana waBheori kuti akutukei.
10  Asi handina kuda kuteerera Bharami. Naizvozvo akaramba achingokukomborerai. Nokudaro ndakakununurai paruoko rwake.
11  “‘Makabva mayambuka Jodhani mukasvika kuJeriko. Varidzi venyika yeJeriko, vaAmori nevaPerizi nevaKenani nevaHiti nevaGigashi, vaHivhi nevaJebhusi vakatanga kukurwisai; asi ndakavaisa mumaoko enyu.
12  Naizvozvo ndakatuma kusuruvara pamberi penyu, uye kwakavadzinga zvishoma nezvishoma pamberi penyu—iwo madzimambo maviri evaAmori—kwete nebakatwa renyu uye kwete nouta hwenyu.
13  Nokudaro ndakakupai nyika yamakanga musina kushandira zvakaoma nemaguta amakanga musina kuvaka, mukagara maari. Minda yemizambiringa neminda yemiorivhi yamusina kudyara ndiyo yamuri kudya.’
14  “Zvino ityai Jehovha mumushumire musina mhosva uye muchokwadi, bvisai vanamwari vakashumirwa nemadzitateguru enyu mhiri kwoRwizi nomuIjipiti, mushumire Jehovha.
15  Zvino kana zvakaipa kwamuri kushumira Jehovha, zvisarudzirei nhasi wamuchashumira, vangava vanamwari vakashumirwa nemadzitateguru enyu aiva mhiri kwoRwizi kana vanamwari vevaAmori vane nyika yamuri kugara. Asi ini neimba yangu, tichashumira Jehovha.”
16  Vanhu vakapindura vakati: “Hatingambofungi zvakadaro, kusiya Jehovha kuti tishumire vamwe vanamwari.
17  Nokuti ndiJehovha Mwari wedu akatibudisa isu nemadzibaba edu munyika yeIjipiti, muimba yevaranda, uye uyo akaita zviratidzo zvikuru izvi tichiona, akaramba achitirinda panzira yose yatakafamba nepakati pemarudzi ose atakapfuura nepakati pawo.
18  Jehovha akadzinga marudzi ose pamberi pedu, kunyange vaAmori, vaigara munyika yacho. Isuwo, tichashumira Jehovha, nokuti ndiye Mwari wedu.”
19  Joshua akabva ati kuvanhu: “Hamukwanisi kushumira Jehovha, nokuti ndiMwari mutsvene; ndiMwari anoda kuzvipira kwakazara. Haazoregereri kumukira kwenyu nezvivi zvenyu.
20  Kana mukasiya Jehovha mukashumira vamwe vanamwari vokune dzimwe nyika, chokwadi iyewo achadzoka, okuitirai zvinokuvadza, okutsakatisai pashure pokunge ambokuitirai zvakanaka.”
21  Vanhu vakatiwo kuna Joshua: “Aiwa, asi isu tichashumira Jehovha!”
22  Joshua akati kuvanhu: “Muri zvapupu zvenyu pachenyu kuti imi nokuzvidira kwenyu masarudza Jehovha, kuti mumushumire.” Vakabva vati: “Tiri zvapupu.”
23  “Zvino bvisai vanamwari vokune dzimwe nyika vari pakati penyu, mwoyo yenyu iende kuna Jehovha Mwari waIsraeri.”
24  Vanhu vakatiwo kuna Joshua: “Tichashumira Jehovha Mwari wedu, uye tichateerera inzwi rake!”
25  Joshua akaita sungano nevanhu zuva iroro, akavaitira murau nezvakatongwa vari muShekemu.
26  Joshua akabva anyora mashoko aya mubhuku romutemo waMwari, akatora dombo guru, akarimisa ipapo pasi pomuti mukuru uri pedyo nenzvimbo tsvene yaJehovha.
27  Joshua akati kuvanhu vose: “Tarirai! Dombo iri ndiro richava chapupu kwatiri, nokuti ranzwa mashoko ose aJehovha aataura nesu, richava chapupu kwamuri, kuti murege kuramba Mwari wenyu.”
28  Naizvozvo Joshua akarega vanhu vachienda, mumwe nomumwe kunhaka yake.
29  Zvino pashure pezvinhu izvi Joshua mwanakomana waNuni, mushumiri waJehovha, akafa ava nemakore zana negumi.
30  Naizvozvo vakamuviga munharaunda yenhaka yake yaiva muTimnati-sera, iri munzvimbo ine makomo yaEfremu, kuchamhembe kweGomo reGaashi.
31  Israeri akaramba achishumira Jehovha mazuva ose aJoshua nemazuva ose evarume vakuru vakanga vachiri kurarama Joshua afa uye vakanga vaziva basa rose raJehovha raakaitira Israeri.
32  Vakaviga mapfupa aJosefa, akanga auya nevanakomana vaIsraeri vachibva kuIjipiti muShekemu muchikamu chomunda wakanga wawanwa naJakobho kuvanakomana vaHamori, baba vaShekemu, nokuda kwezana remari; uye wakava wevanakomana vaJosefa ukava nhaka yavo.
33  Uyewo, Eriyezari mwanakomana waAroni akafa. Naizvozvo vakamuviga muChikomo chaFiniyasi mwanakomana wake, chaakanga amupa munzvimbo ine makomo yaEfremu.
5  Zvino madzimambo ose evaAmori, aiva mhiri kwaJodhani nechokumavirira, nemadzimambo ose evaKenani, aiva pedyo negungwa, paakangonzwa kuti Jehovha akanga aomesa mvura yaJodhani pamberi pevanakomana vaIsraeri kusvikira vayambuka, mwoyo yawo yakabva yatanga kutya, uye akanga asisinazve ushingi nokuda kwevanakomana vaIsraeri.
2  Panguva iyoyo chaiyo Jehovha akati kuna Joshua: “Gadzira mapanga ematombo akaoma kwazvo, udzingisezve vanakomana vaIsraeri, kechipiri.”
3  Naizvozvo Joshua akagadzira mapanga ematombo akaoma kwazvo, akadzingisa vanakomana vaIsraeri paGibhiyati-haararoti.
4  Chikonzero chakaita kuti Joshua avadzingise chaiva ichi: vanhu vose vakabuda muIjipiti, vanhurume, varume vose vehondo, vakanga vafira murenje mumugwagwa pavakanga vachibuda muIjipiti.
5  Nokuti vanhu vose vakabuda vakanga vakadzingiswa, asi vanhu vose vakaberekerwa murenje mumugwagwa pavaibuda muIjipiti vakanga vasina kuvadzingisa.
6  Nokuti vanakomana vaIsraeri vakanga vafamba murenje kwemakore makumi mana, kusvikira rudzi rwose rwevarume vehondo vakabuda muIjipiti, vasina kuteerera inzwi raJehovha rwapera, vakanga vapikirwa naJehovha kuti aisazomboita kuti vaone nyika yakanga yapikirwa madzitateguru avo naJehovha kuti atipe, nyika inoyerera mukaka nouchi.
7  Akamutsa vanakomana vavo panzvimbo pavo. Ava ndivo vakadzingiswa naJoshua, nokuti vakanga vasina kudzingiswa, zvavakanga vasina kuvadzingisa mumugwagwa.
8  Zvino pavakanga vapedza kudzingisa rudzi rwose, vakaramba vakagara munzvimbo yavo mumusasa kusvikira vapora.
9  Jehovha akabva ati kuna Joshua: “Nhasi ndabvisa kuzvidza kweIjipiti pamuri.” Naizvozvo nzvimbo iyoyo yakatumidzwa kuti Girigari kusvikira nhasi.
10  Zvino vanakomana vaIsraeri vakaramba vakadzika musasa muGirigari, vakaita paseka pazuva rechigumi nemana romwedzi wacho, ari manheru, pamapani erenje eJeriko.
11  Vakatanga kudya zvimwe zvibereko zvenyika yacho musi wakatevera paseka, makeke asina kuviriswa nezviyo zvakakangwa, pazuva iroro.
12  Mana yakabva yaguma pazuva rakatevera racho pavakanga vadya zvimwe zvibereko zvenyika yacho, uye mana haina kuzovapozve nokuda kwevanakomana vaIsraeri, uye vakatanga kudya zvimwe zvibereko zvenyika yeKenani mugore iroro.
13  Zvino Joshua paakanga ari pedyo neJeriko akatarira, akaona nechouko mumwe murume aiva akamira pamberi pake, bakatwa rake rakanga rakavhomorwa riri muruoko rwake. Naizvozvo Joshua akafamba achienda kwaaiva uye akati kwaari: “Uri mumwe wedu here kana kuti mumwe wemhandu dzedu?”
14  Iye akati: “Aiwa, asi ini—somukuru weuto raJehovha ndauya zvino.” Naizvozvo Joshua akawira pasi nechiso chake akagwadama, akati kwaari: “Ishe wangu ari kuti kudiniko kumushandi wake?”
15  Mukuru weuto raJehovha akatiwo kuna Joshua: “Bvisa hwashu dzako mutsoka dzako, nokuti nzvimbo yaumire itsvene.” Joshua akabva aita saizvozvo.
15  Zvino mugove wedzinza revanakomana vaJudha maererano nemhuri dzavo waibvira pamuganhu weEdhomu, renje reZini, kusvikira kuNegebhu kumugumo wokumaodzanyemba kwayo.
2  Muganhu wavo wokumaodzanyemba waibvira panogumira Gungwa roMunyu, panopinda nyika mugungwa pakatarira kumaodzanyemba.
3  Wakabuda uchienda kumaodzanyemba kumukwidza weAkrabhimu, ukapfuurira kuZini, ukabva kumaodzanyemba uchienda kuKadheshi-bhaneya, ukapfuurira kuHezroni, ukaenda kuAdhari, ukapota uchienda kuKaka.
4  Wakapfuurira kuAzmoni, ukabuda uchienda kumupata une rukova weIjipiti; uye muganhu wacho wakagumira kugungwa. Uyu wakava muganhu wavo wokumaodzanyemba.
5  Muganhu wokumabvazuva waiva Gungwa roMunyu kusvikira panogumira Jodhani, uye muganhu worutivi rwokuchamhembe waiva panopinda nyika mugungwa, panogumira Jodhani.
6  Muganhu wacho wakaenda kuBheti-hogra ukapfuura nokuchamhembe kweBheti-arabha, uye muganhu wacho wakaenda kudombo raBhohani mwanakomana waRubheni.
7  Muganhu wacho wakaenda kuDhebhiri kubani reAkori, ukatsaukira kuchamhembe uchienda kuGirigari, riri pakatarisana nomukwidza weAdhumimu, iri kumaodzanyemba kwomupata une rukova; uye muganhu wacho wakapfuurira kumvura yeEni-shemeshi, ukagumira kuEni-rogeri.
8  Muganhu wacho wakaenda kumupata womwanakomana waHinomu kunzvimbo yakatenuka yevaJebhusi kumaodzanyemba, kureva Jerusarema; uye muganhu wacho wakakwira pamusoro pegomo rakatarisana nomupata waHinomu kumavirira, uri panogumira bani revaRefaimu kuchamhembe.
9  Muganhu wacho wakatarwa kubvira pamusoro pegomo racho kusvikira kuchitubu chemvura yeNeftoa, ukabuda uchienda kumaguta eGomo reEfroni; uye muganhu wacho wakatarwa uchienda kuBhaara, kureva Kiriyati-jearimu.
10  Muganhu wacho wakapota uchibva kuBhaara kumavirira uchienda kuGomo reSeiri ukapfuurira kunzvimbo yakatenuka yeGomo reJeyarimu kuchamhembe, kureva Kesaroni; uye wakaburukira kuBheti-shemeshi ukapfuurira kuTimna.
11  Muganhu wacho wakabuda uchienda kunzvimbo yakatenuka yeEkroni kuchamhembe, uye muganhu wacho wakatarwa uchienda kuShikeroni, ukapfuurira kuGomo reBhaara, ukabuda uchienda kuJabneeri; uye muganhu wacho wakagumira kugungwa.
12  Muganhu wokumavirira waiva kuGungwa Guru nenyika yaro yepamhenderekedzo. Uyu ndiwo waiva muganhu wevanakomana vaJudha maererano nemhuri dzavo, kumativi ose.
13  Zvino Joshua arayirwa naJehovha, akapa Karebhi mwanakomana waJefune mugove pakati pevanakomana vaJudha, kureva Kiriyati-abha (zvinonzi Abha aiva baba vaAnaki), kureva Hebroni.
14  Naizvozvo Karebhi akadzinga vanakomana vatatu vaAnaki imomo, vaiti, Sheshai naAhimani naTarimai, vaya vakaberekerwa Anaki.
15  Akabva ipapo akaenda kuvagari vokuDhebhiri. (Izvozvo zvisati zvaitika Dhebhiri rainzi Kiriyati-seferi.)
16  Karebhi akati: “Munhu anorwisa Kiriyati-seferi akaritora, ndichamupa mwanasikana wangu Akisa kuti ave mudzimai wake.”
17  Otinieri mwanakomana waKenazi, mwana womunun’una waKarebhi, akabva aritora. Naizvozvo akamupa mwanasikana wake Akisa kuti ave mudzimai wake.
18  Paakanga achienda kumba, akaramba achimukurudzira kuti akumbire munda kuna baba vake. Akabva aombera ari pambongoro. Karebhi akabva ati kwaari: “Unodei?”
19  Nokudaro akati: “Ndipei chikomborero, nokuti makandipa chikamu chomunda chokumaodzanyemba, saka ndipei Guroti-maimu.” Naizvozvo akamupa Guroti Yokumusoro neGuroti Yokuzasi.
20  Iyi ndiyo yaiva nhaka yedzinza revanakomana vaJudha maererano nemhuri dzavo.
21  Maguta okumucheto edzinza revanakomana vaJudha nechokumuganhu weEdhomu kumaodzanyemba aiva Kabhuzeeri neEdheri neJaguri,
22  neKina neDhimona neAdhadha,
23  neKedheshi neHazori neItinani,
24  Zifi neTeremu neBheyaroti,
25  neHazori-hadhata neKeriyoti-hezroni, kureva Hazori,
26  Amamu neShema neMoradha,
27  neHazari-gadha neHeshmoni neBheti-pereti,
28  neHazari-shuari neBheeri-shebha neBhiziyotiya,
29  Bhaara neIimu neEzemu,
30  neEritoradhi neKesiri neHoma,
31  neZikragi neMadmana neSansana,
32  neRebhaoti neShirihimu neAini neRimoni; maguta acho ose aiva makumi maviri nemapfumbamwe, pamwe chete nemisha yawo.
33  MuShefera maiva neEshtaori neZora neAshna,
34  neZanoa neEni-ganimu, Tapua neEnamu,
35  Jamuti neAdhuramu, Soko neAzeka,
36  neShaaraimu neAdhitaimu neGedhera neGedherotaimu; maguta gumi nemana nemisha yawo.
37  Zenani neHadhasha neMigdhari-gadhi,
38  neDhireyani neMizpe neJokteeri,
39  Rakishi neBhozkati neEgroni,
40  neKabhoni neRamamu neKitrishi,
41  neGedheroti, Bheti-dhagoni neNaama neMakedha; maguta gumi nematanhatu nemisha yawo.
42  Ribna neEteri neAshani,
43  neIfta neAshna neNezibhi,
44  neKeira neAkzibhu neMarisha; maguta mapfumbamwe nemisha yawo.
45  Ekroni nemataundi aiva pasi paro nemisha yaro.
46  Kubvira kuEkroni zvichienda kumavirira ose ari pedyo neAshdhodhi nemisha yawo.
47  Ashdhodhi, mataundi aiva pasi paro nemisha yaro; Gaza, mataundi aiva pasi paro nemisha yaro, kusvikira kumupata une rukova weIjipiti, uye Gungwa Guru nenzvimbo iri pedyo.
48  Munzvimbo ine makomo, Shamiri neJatiri neSoko,
49  neDhana neKiriyati-sana, kureva Dhebhiri,
50  neAnabhu neEshtemo neAnimu,
51  neGosheni neHoroni neGiro; maguta gumi nerimwe nemisha yawo.
52  Arabhu neDhuma neEshani,
53  neJanimu neBheti-tapua neAfeka,
54  neHumuta neKiriyati-abha, kureva Hebroni, neZiori; maguta mapfumbamwe nemisha yawo.
55  Maoni, Kameri neZifi neJuta,
56  neJezreeri neJokdheyamu neZanoa,
57  Keini, Gibhiya neTimna; maguta gumi nemisha yawo.
58  Harihuri, Bheti-zuri neGedhori,
59  neMaarati neBheti-anoti neEritekoni; maguta matanhatu nemisha yawo.
60  Kiriyati-bhaari, kureva Kiriyati-jearimu, neRabha; maguta maviri nemisha yawo.
61  Murenje maiva neBheti-arabha, Midhini neSekaka,
62  neNibshani neGuta roMunyu neEni-gedhi; maguta matanhatu nemisha yawo.
63  Vanakomana vaJudha havana kukwanisa kudzinga vaJebhusi vaigara muJerusarema; uye vaJebhusi vachiri kugara nevanakomana vaJudha muJerusarema kusvikira nhasi.
20  Zvino Jehovha akataura naJoshua, achiti:
2  “Taura nevanakomana vaIsraeri, uchiti, ‘Zvisarudzirei maguta okuti mupotere andakataura nezvawo kwamuri ndichishandisa Mosesi,
3  kuti muurayi anouraya mweya asingaiti nemaune, asingazvizivi atizire ikoko; uye maguta acho ave kwamungapotera pamutsivi weropa.
4  Ngaatizire kune rimwe remaguta aya, amire panopindwa napo pagedhi reguta racho, ataure mashoko ake varume vakuru veguta racho vachinzwa; uye ngavamugamuchire muguta racho vamupe nzvimbo, agare navo.
5  Kana mutsivi weropa akamudzingirira, ngavarege kuisa muurayi wacho muruoko rwake; nokuti akauraya wokwake asingazivi, uye akanga agara asingamuvengi.
6  Ngaagare muguta iroro kusvikira amira pamberi peungano kuti atongwe, kusvikira pakufa kwomupristi mukuru anenge aripo mumazuva iwayo. Ipapo muurayi angadzokera, opinda muguta rake nomumba make, muguta maakanga atiza.’”
7  Naizvozvo vakaita kuti Kedheshi riri muGarireya munzvimbo ine makomo yaNaftari, neShekemu riri munzvimbo ine makomo yaEfremu, neKiriyati-abha, kureva Hebroni, riri munzvimbo ine makomo yaJudha ave matsvene.
8  Munzvimbo yaJodhani, kuJeriko, nechokumabvazuva vakasarudza Bhezeri raiva murenje panyika yakati sandara pakati pedzinza raRubheni, neRamoti raiva muGiriyedhi pakati pedzinza raGadhi, neGorani raiva muBhashani pakati pedzinza raManase.
9  Aya ndiwo maguta akasarudzirwa vanakomana vose vaIsraeri uyewo mutorwa aigara imomo pakati pavo, kuti munhu wose anouraya mweya asingaiti nemaune atizire ikoko, kuti asaurayiwa noruoko rwomutsivi weropa kusvikira amira pamberi peungano.
1  Zvino pashure pokunge Mosesi mushumiri waJehovha afa, Jehovha akati kuna Joshua mwanakomana waNuni, mushumiri waMosesi:
2  “Mushumiri wangu Mosesi afa; zvino simuka, yambuka rwizi rwaJodhani urwu, iwe nevanhu ava vose, mupinde munyika yandiri kuvapa, ivo vanakomana vaIsraeri.
3  Ndichakupai nzvimbo dzose dzichatsikwa netsoka dzenyu, sezvandakapikira Mosesi.
4  Kubvira kurenje negomo reRebhanoni iri kusvikira kurwizi rukuru, rwizi rwaYufratesi, iyo nyika yose yevaHiti, kusvikira kuGungwa Guru nechokumavirazuva ichava nharaunda yenyu.
5  Hapana munhu achamira zvakasimba pamberi pako mazuva ose oupenyu hwako. Ini zvandakava naMosesi ndichavawo newe. Handingakuregi kana kukusiya zvachose.
6  Shinga, usimbe, nokuti ndiwe uchagarisa vanhu ava nhaka yenyika yandakapikira madzitateguru avo kuti ndivape.
7  “Ingoshinga, usimbe kwazvo kuti uchenjerere kuita maererano nomutemo wose wawakarayirwa nomushumiri wangu Mosesi. Usatsauka pauri uchienda kurudyi kana kuruboshwe, kuti uite nokuchenjera kwose kwose kwaunoenda.
8  Bhuku iri romutemo harifaniri kubva pamuromo pako, unofanira kuriverenga nenzwi riri pasi masikati nousiku, kuti uchenjerere kuita maererano nezvose zvakanyorwa mariri; nokuti kana ukadaro uchaita kuti nzira yako ibudirire, wobva waita nokuchenjera.
9  Handina kukurayira here? Shinga, usimbe. Usavhunduka kana kutya, nokuti Jehovha Mwari wako anewe kwose kwaunoenda.”
10  Joshua akarayira vatungamiriri vevanhu, achiti:
11  “Pfuurai nepakati pomusasa murayire vanhu, muchiti, ‘Gadzirai mbuva, nokuti mazuva matatu kubva zvino muchayambuka Jodhani urwu kuti mupinde uye mutore nyika yamuri kupiwa naJehovha Mwari wenyu kuti ive yenyu.’”
12  Joshua akati kuvaRubheni nevaGadhi nehafu yedzinza raManase:
13  “Yeukai shoko ramakarayirwa naMosesi mushumiri waJehovha, achiti, ‘Jehovha Mwari wenyu ari kukupai zororo uye akupai nyika ino.
14  Madzimai enyu, vana venyu nezvipfuwo zvenyu zvichagara munyika yamakapiwa naMosesi mhiri kuno kwaJodhani; asi imi muchayambuka makagadzirira kurwa muri pamberi pehama dzenyu, varume vose vane simba vakashinga, uye muvabatsire.
15  Kutanga, Jehovha paanopa hama dzenyu zororo kufanana nemi uye naivowo vaita kuti nyika yavari kupiwa naJehovha Mwari wenyu ive yavo, mudzokerewo kunyika yenyu muite kuti ive yenyu, iya yamakapiwa naMosesi mushumiri waJehovha mhiri kuno kwaJodhani nechokumabvazuva.’”
16  Naizvozvo vakapindura Joshua, vachiti: “Tichaita zvose zvamatirayira, uye tichaenda kwose kwamungatituma.
17  Isu zvatakateerera Mosesi muzvinhu zvose, naizvozvo tichakuteereraiwo. Jehovha Mwari wenyu ngaangova nemi sezvaakava naMosesi.
18  Munhu anopandukira murayiro wenyu uye asingateereri mashoko enyu muzvose zvamungamurayira achaurayiwa. Ingoshingai, musimbe.”
2  Zvino Joshua mwanakomana waNuni akatuma varume vaviri pachivande vachibva kuShitimu vari vasori, achiti: “Endai, muone nyika yacho uye Jeriko.” Naizvozvo vakaenda vakasvika paimba yomukadzi aiva pfambi ainzi Rakabhi, vakagara ipapo.
2  Kwapera nguva yakati mambo weJeriko akaudzwa kuti: “Tarirai! Varume vanobva kuvanakomana vaIsraeri vapinda muno usiku huno kuzoongorora nyika.”
3  Mambo weJeriko akatumira shoko kuna Rakabhi, achiti: “Budisa varume vauya kwauri, vapinda mumba mako, nokuti vauya kuzoongorora nyika yose.”
4  Munguva iyi mukadzi wacho akatora varume vaya vaviri, akavavanza, akati: “Chokwadi, varume vacho vauya kwandiri, asi handina kuziva kwavanga vachibva.
5  Varume vacho vabuda kwasviba, gedhi rava kuvharwa. Handimbozivi kuti varume vacho vaenda kupi. Kurumidzai kuvatevera nokuti muchavabata.”
6  (Asi iye akanga avakwidza padenga, akavachengeta vasingaoneki pakati pemashanga omufurakisi aakanga akaronga padenga.)
7  Varume vacho vakavatevera vakananga kuJodhani kumazambuko, vakavhara gedhi pashure pokunge vaivatevera vabuda.
8  Zvino ivo vasati varara, akakwira kwavaiva padenga.
9  Akati: “Ndinoziva kuti Jehovha achakupai nyika, uye kuti tiri kukutyai, uye kuti vagari vose vomunyika vaora mwoyo nokuda kwenyu.
10  Nokuti takanzwa kuomesa kwakaita Jehovha mvura yeGungwa Dzvuku pamberi penyu pamakabuda muIjipiti, nezvamakaitira madzimambo maviri evaAmori aiva mhiri kwaJodhani, kureva Sihoni naOgi, amakaparadza chose.
11  Patakazvinzwa, mwoyo yedu yakatanga kutya, uye hapana munhu achine ushingi nokuda kwenyu, nokuti Jehovha Mwari wenyu ndiMwari kumatenga ari kumusoro nepanyika iri pasi.
12  Ndapota, zvino ndipikirei naJehovha kuti, zvandakuitirai mutsa worudo, imiwo muchaitira imba yababa vangu mutsa worudo, mundipe chiratidzo chakavimbika.
13  Muchengetedze baba vangu naamai vangu nehanzvadzi dzangu nevanasikana vaamai vangu navose vari vavo vari vapenyu, mununure mweya yedu irege kufa.”
14  Varume vacho vakati kwaari: “Mweya yedu inofanira kufa panzvimbo penyu! Kana mukasataura nezvedu, Jehovha paanotipa nyika yacho, isuwo tichakuitira mutsa worudo uye tichava vakavimbika kwauri.”
15  Pashure paizvozvo akaita kuti vaburuke netambo nepahwindo, nokuti imba yake yaiva parusvingo, uye iye aigarawo pamusoro porusvingo.
16  Akati kwavari: “Endai kunzvimbo ine makomo, kuti vaya vari kukuteverai vasasangana nemi; murambe makavanda ikoko kwemazuva matatu, kusvikira vaya vari kukuteverai vadzoka, pashure pacho mungaenda kwamanga muchienda.”
17  Varume vacho vakatiwo kwaari: “Hatina mhosva pamusoro pemhiko yako yawaita kuti tipike.
18  Tarira! Tichapinda munyika. Usungirire tambo iyi yeshinda tsvuku pahwindo rawatiburutsa naro, uunganidze mumba mauri, baba vako naamai vako nehanzvadzi dzako neimba yose yababa vako.
19  Ani naani anobuda kunze kwemasuo eimba yako achienda panze, ropa rake richava pamusoro wake, uye hatizovi nemhosva; uye munhu wose anoramba ainewe mumba, ropa rake richava pamisoro yedu kana akakuvadzwa.
20  Asi kana ukataura nezvedu, isu hatizovi nemhosva pamusoro pemhiko yako yawaita kuti tipike.”
21  Iye akati: “Ngazviitike sezvamataura.” Naizvozvo akavarega vachienda, ivo vakaenda. Akazosungirira tambo tsvuku pahwindo.
22  Nokudaro vakaenda vakasvika kunzvimbo ine makomo, vakaramba vachigara ikoko kwemazuva matatu, kusvikira vaivatevera vadzoka. Zvino vaivatevera vakanga vachivatsvaka mumigwagwa yose, asi havana kuvawana.
23  Varume vaya vaviri vakaburukazve vachibva munzvimbo ine makomo, vakayambuka, vakasvika kwaiva naJoshua mwanakomana waNuni, vakatanga kurondedzera kwaari zvinhu zvose zvakanga zvaitika kwavari.
24  Ivo vakati kuna Joshua: “Jehovha aisa nyika yose muruoko rwedu. Naizvozvo vagari vose vomunyika yacho vaorawo mwoyo nokuda kwedu.”
3  Zvino Joshua akafumomuka, iye nevanakomana vose vaIsraeri vakatama paShitimu vakasvika pedyo naJodhani; vakarara ipapo vasati vayambuka.
2  Naizvozvo kwapera mazuva matatu vatungamiriri vakapfuura nepakati pomusasa,
3  vakarayira vanhu, vachiti: “Pamunongoona areka yesungano yaJehovha Mwari wenyu, uye vapristi, vaRevhi, vakaitakura, ibvai matama munzvimbo yenyu, muitevere,
4  —asi ngapave nechinhambwe chakayerwa chemakubhiti anenge zviuru zviviri pakati penyu nayo; musaswedera pedyo nayo—kuti muzive nzira yamuchaenda nayo, nokuti hamuna kumbofamba nenzira iyoyo.”
5  Zvino Joshua akati kuvanhu: “Zvitsvenesei, nokuti mangwana Jehovha achaita zvinhu zvinoshamisa pakati penyu.”
6  Joshua akabva ati kuvapristi: “Simudzai areka yesungano mutungamirire vanhu.” Naizvozvo vakasimudza areka yesungano vakatungamirira vanhu.
7  Zvino Jehovha akati kuna Joshua: “Nhasi ndichatanga kukukudza pamberi pevaIsraeri vose, kuti vazive kuti ini zvandakava naMosesi ndichavawo newe.
8  Uye iwe—urayire vapristi vari kutakura areka yesungano, uchiti, ‘Pamunongosvika pamucheto pemvura yaJodhani, mumire muJodhani.’”
9  Zvino Joshua akati kuvanakomana vaIsraeri: “Swederai kuno muteerere mashoko aJehovha Mwari wenyu.”
10  Pashure Joshua akati: “Muchaziva kuti Mwari mupenyu ari pakati penyu neizvi, uye kuti chokwadi achadzinga vaKenani nevaHiti nevaHivhi nevaPerizi nevaGigashi nevaAmori nevaJebhusi pamberi penyu.
11  Tarirai! Areka yesungano yaShe wenyika yose iri kukutungamirirai ichipinda muJodhani.
12  Zvino torai varume gumi nevaviri pamadzinza aIsraeri, murume mumwe chete padzinza rimwe nerimwe.
13  Tsoka dzevapristi vakatakura areka yaJehovha, Ishe wenyika yose, padzinongotsika mumvura yaJodhani, mvura yaJodhani ichaganhuka, iyo mvura inodzika ichibva kumusoro, uye ichamira sedziva rimwe.”
14  Vanhu pavakatama pamatende avo nguva pfupi vasati vayambuka Jodhani, vapristi pavakanga vakatakura areka yesungano vachitungamirira vanhu,
15  uye pakangosvika vakanga vakatakura Areka paJodhani, uye tsoka dzevapristi vakanga vakatakura Areka dzanyura nechokumucheto kwemvura (zvino rwizi rwaJodhani runofashukira mahombekombe arwo ose mazuva ose okukohwa),
16  mvura yaidzika ichibva kumusoro yakabva yatanga kumira. Yakaungana sedziva rimwe kusvikira kure kwazvo kuAdhamu, guta riri kurutivi rweZaretani, iya yaidzika yakananga kugungwa reArabha, Gungwa roMunyu, ikapwa. Yakaganhuka, vanhu vakayambuka nepakatarisana neJeriko.
17  Munguva iyi vapristi vakanga vakatakura areka yesungano yaJehovha vakaramba vakamira vasingatsuduguki vari panyika yakaoma pakati paJodhani vaIsraeri vose pavakanga vachiyambuka panyika yakaoma, kusvikira rudzi rwose rwapedza kuyambuka Jodhani.
12  Zvino aya ndiwo madzimambo enyika yacho akakundwa nevanakomana vaIsraeri uye ane nyika yavakabva vaita kuti ive yavo mhiri kwaJodhani nechokunobuda zuva, kubvira kumupata une rukova weAnoni kusvikira kuGomo reHemoni neArabha yose kusvikira kumabvazuva:
2  Sihoni mambo wevaAmori, aigara muHeshbhoni, achitonga kubvira kuAroeri, raiva pamahombekombe omupata une rukova weAnoni, uye pakati pomupata une rukova, nehafu yeGiriyedhi kusvikira kuJabhoki mupata une rukova, muganhu wevanakomana vaAmoni,
3  uye Arabha kusvikira kugungwa reKinereti nechokumabvazuva uye kusvikira kugungwa reArabha, Gungwa roMunyu, kumabvazuva nechokuBheti-jeshimoti, uye nechokumaodzanyemba munzvimbo dzakatenuka dzePisga.
4  Nharaunda yaOgi mambo weBhashani, yakasiyiwa pane yaiva yevaRefaimu, vaigara muAshtaroti neEdrei,
5  uye aitonga muGomo reHemoni nomuSareka nomuBhashani yose, kusvikira kumuganhu wevaGeshuri nevaMaakati, nehafu yeGiriyedhi, kusvikira kunharaunda yaSihoni mambo weHeshbhoni.
6  Mosesi mushumiri waJehovha nevanakomana vaIsraeri ndivo vakavakunda, Mosesi mushumiri waJehovha achibva azoipa vaRubheni nevaGadhi nehafu yedzinza raManase kuti ive yavo.
7  Aya ndiwo madzimambo enyika yacho akakundwa naJoshua nevanakomana vaIsraeri mhiri kwaJodhani nechokumavirira, kubvira kuBhaari-gadhi riri mubani reRebhanoni kusvikira kuGomo reHaraki, rinokwira kuSeiri, Joshua achibva azoipa madzinza aIsraeri kuti ive yawo maererano nemigove yawo,
8  munzvimbo ine makomo nomuShefera nomuArabha nomunzvimbo dzakatenuka nomurenje nomuNegebhu—vaHiti, vaAmori nevaKenani, vaPerizi, vaHivhi nevaJebhusi:
9  Mambo weJeriko, mumwe chete; mambo weAi, raiva pedyo neBheteri, mumwe chete;
10  mambo weJerusarema, mumwe chete; mambo weHebroni, mumwe chete;
11  mambo weJamuti, mumwe chete; mambo weRakishi, mumwe chete;
12  mambo weEgroni, mumwe chete; mambo weGezeri, mumwe chete;
13  mambo weDhebhiri, mumwe chete; mambo weGedheri, mumwe chete;
14  mambo weHoma, mumwe chete; mambo weAradhi, mumwe chete;
15  mambo weRibna, mumwe chete; mambo weAdhuramu, mumwe chete;
16  mambo weMakedha, mumwe chete; mambo weBheteri, mumwe chete;
17  mambo weTapua, mumwe chete; mambo weHeferi, mumwe chete;
18  mambo weAfeki, mumwe chete; mambo weRasharoni, mumwe chete;
19  mambo weMadhoni, mumwe chete; mambo weHazori, mumwe chete;
20  mambo weShimroni-meroni, mumwe chete; mambo weAkshafu, mumwe chete;
21  mambo weTaanaki, mumwe chete; mambo weMegidho, mumwe chete;
22  mambo weKedheshi, mumwe chete; mambo weJokneyamu riri muKameri, mumwe chete;
23  mambo weDhori riri pamakomo akatevedzana eDhori, mumwe chete; mambo weGoimu iri muGirigari, mumwe chete;
24  mambo weTiza, mumwe chete;madzimambo acho ose aiva makumi matatu nomumwe chete.
